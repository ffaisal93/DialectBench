Den er mettande og smakfull, og det er lettvint å servere alt på eit fat.
Tsatsiki er perfekt til, denne lette, syrlege sausen som smakar sommar for alle
som har vore i Hellas. 

No finn du matyoghurt i dei fleste butikkar, viss du ikkje finn det kan du la
vanleg naturell yoghurt henge i eit kaffefilter i ei trakt nokre timar, slik at
mesteparten av væta renn av, eller du kan bruke kesam eller lett crème fraïche.
Begynn med grønsakene til pastasalaten, dei tek lengst tid. Lag tsatsikien medan
dei bakar, og deleger grillinga til nokre andre. 

Slik gjorde eg det: 

Pastasalat med bakte grønsaker 

500 g fullkornspasta 

2 pastinakkar 

1 stor løk 

1 aubergine 

1 squash 

2 raude paprikaer 

200 g cherrytomatar 

50 g blanda, ferske urter, som oregano, persille, timian og basilikum 

3 ss olivenolje 

2 ts salt 

Ekstra olivenoje, salt og peppar 

2 ss kvit balsamicoeddik 

Set omnen på 200 grader. Bland urtene i ei matmølle med salt og olje til ein
pasta. 

Sett til side. Skrell pastinakkane og løken. Kutt pastinakkane i bitar så store
som sukkerbitar. Kutt løken i båtar. Vend pastinakkbitane og løken i halvparten
av krydderpastaen, ha i litt ekstra olje viss det vert tørt. 

Hell det heile i ei eldfast form, og bak det i omnen på 200 grader i 20 minutt.
Skjer auberginen i centimetertjukke skiver. Strø salt mellom laga, og stable
skivene i eit tårn på ein asjett. 

Sett det til side. Skjer squashen på langs, og så i centimetertjukke skiver. Del
paprikaene i to, og fjern hinner, frø og stilk. 

Del dei i båtar. Tørk aubergineskivene, og del dei i to. Vend aubergineskivene,
squashskiene og paprikabåtane i resten av krydderpastaen, ha i litt ekstra olje
viss det vert tørt. Ta ut forma, og hell aubergineskivene, squashskivene og
paprikabåtane over pastinakken og løken. La det heile bake i 20 minutt til. 

Ta forma ut etter ti minutt, vend på grønsakene og legg på cherrytomatane før du
bakar det heile ti minutt til. Kok pastaen i godt salta vatn. La den renne av,
og ha den i ein stor bolle. Ta ut dei bakte grønsakene, og vend dei saman med
pastaen. Bland godt, og hell alt over på eit stort serveringsfat. 

Ringle over balsamicoeddik og server. 

Tsatsiki 

1 beger matyoghurt eller lett crème fraïche 

1 agurk 

1 ts salt 

to klyper svart peppar 

1 fedd kvitløk utan det grøne 

1 ts honning Riv agurken på ei fjøl, og la den renne av. Når eg har det travelt
brukar eg å legge den i kraftig kjøkkenpapir eller ein godt vaska
kjøkkenhandduk, og klemme væta ut av den. Knus eller finhakk kvitløken. Bland
saman yoghurt, kvitløk og riven agurk, og smak til med honning, salt og peppar.

La tsatsikien stå og trekke litt før du smakar til på nytt. 

Grilla kyllingbryst 

1-2 kyllingbryst per person 

3 ss olivenolje 

2 ts salt 

½ ts peppar Fyr opp grillen i god tid. Legg kyllingbrysta i ei form eller på eit
fat. Ringle over olje, og dryss på salt og peppar. Grill kyllingbrysta medan du
snur dei jamnt og trutt, til dei er gjennomsteikte. Server med pastasalat med
bakte grønsaker og tsatsiki til. Merete Røsvik Granlund er litteraturvitar og
fast bokmeldar for Dag og Tid. 

Telenors nulltoleranse Redd Barna har nulltoleranse overfor barnearbeid. Vi òg,
seier styreleiaren i Telenor til Dagsrevyen. 

Men det gjeld tydelegvis berre offentleg - ikkje på styrerommet. Der syner
styret stor toleranse og gjev leiinga i styret full tillit etter
barnearbeidsskandalen i Bangladesh. I årevis har det vore fokus på barnearbeid i
lågkostlanda i Asia. Fotballar til VM som er handsydde av born, idrettsdrakter,
og så bortetter. Alle verksemder som etablerer seg i desse landa, veit meir enn
nok om barnearbeid og sterkt kritikkverdige arbeidstilhøve. Det kjem ikkje som
ei overrasking på nokon. Ein treng ikkje sjå eit program på norsk fjernsyn for å
skjøna det. Når norske selskap flyttar store delar av produksjonen til Asia og
knapt sit att med anna enn logoen, salsapparatet og informasjonskonsulentane i
heimlandet, bør dei difor òg automatisk ta ansvar for at underleverandørane
fylgjer eit minimum av etiske reglar. Det er ikkje lenger berre tale om å kjøpa
nokre einskilde komponentar til produksjonen i heimlandet. Så å seia heile
verdikjeda vert no flagga ut. Difor er òg omgrepet underleverandørar ofte
misvisande. I praksis er det meir tale om dotterselskap. Å sikra dette er
sjølvsagt svært krevjande og dyrt. Det krev mange kontrollar, utførde av
kompetente folk. Det krev eigne folk på staden og at ein betalar
produksjonsselskapa betre enn det andre kan tilby. Konsernsjefen i Statoil måtte
gå på ei korrupsjonssak i selskapet. Korrupsjonssaka var tettare på verksemda
fordi det var gjort av folk som var tilsette i Statoil, men alvoret i denne saka
er større. Ein kan jo òg minna styret i Telenor om at det norske oljefondet
gjekk ut av det amerikanske selskapet Wallmart av di selskapet ikkje tok større
ansvar for tilhøva hjå underleverandørane. 

Slik sett ville det vore interessant å vita korleis etikkrådet i oljefondet
stiller seg til Telenors praksis. 

Når rett vert gale Oxford, England: Britiske dyrerettsaktvistar vil redusera
folketalet i Storbritannia med ni tiandedelar. 

Helst vil dei byrja med hjerneforskaren John Stein. John Stein er ein venleg,
noko traust kar. Han likar det konkrete. - Du som er norsk, gjev vel ungane dine
tran? - Jau då, men sjølv tek eg selolje. - Det er sant, de får selolje i Noreg.
Du er heldig, selolje er fullt av EPA (feittsyre som menneske svært lett tek opp
i blodet). - Men ungane vil ikkje ha det. - Eg forstår dei, sjølv måtte eg eta
kval under krigen. Eg hata det. Stein er ein av dei mest kjende professorane ved
Oxford. Han har hjelpt mange tusen menneske til eit betre liv. Stein er lækjar
og hjerneforskar. Det er difor han er så oppteken av feittsyrer. Feittsyrer frå
sel og fisk er svært bra for ymse hjernefunksjonar. Stein er elles ein av dei
fremste hjerneforskarane i verda; spesialdistansen er dysleksi og Parkinsons
sjukdom. Det har ikkje berre vore lett. Nærast dagstøtt får han drapstrugsmål,
på e-post, i form av brev eller via telefon. Dyrevernrørsla i Storbritannia er
meir militant enn i Noreg. - Det er i grunnen verst for kona. Ho tek det tyngre
enn eg. Eg visste vel djupt der nede kva som kom, men eg måtte berre taka side.
Permanent overvaka Stein bur på ei løynd adresse nord i Oxford ein stad. Britisk
rett har gjort det ulovleg å offentleggjera adressa. - Eg er glad for at
politiet tek det alvorleg, men det er det vel grunn til òg. Dei nytta ei
bilbombe mot ein kollega av meg i Bristol; lukkelegvis var han ikkje i bilen då
ho gjekk av. Mot andre har dei skote. I kjellaren til Stein står ein PC. Rundt
huset hans er det montert overvakingskamera. Når PC-en registrerer rørsle,
sender han ei alarmmelding til politiet. Stein er på ingen måtte åleine om å ha
politivern 24 timar i døgeret. Kvart år nyttar britisk politi og MI5, det
britiske etterretningsorganet for interne tilhøve, eit ukjent tal millionar på å
verna menneske mot desse som meiner at dyr skal ha det same rettsvernet som
menneske, og difor terroriserer forskarar, bønder, slaktarar og ei mengd andre
individ på Dei britiske øyane. Det er kanskje ikkje heilt uventa for både Stein
og universitetet i Oxford at det er nett her den såkalla «Animal rights
movement» - eller «Animal liberation movement» - spreier mest frykt og terror,
for det var i Oxford at denne rørsla fekk det ideologiske grunnlaget sitt. «
Dyrerettsrørsla » , som det står på Wikipedia, «er eit av dei få døma på ei
sosial rørsle som vart dana og i sterk grad vert halden oppe av akademikarar,
særleg filosofar.» I 1965 skreiv romanforfattaren Brigid Brophy ein artikkel i
The Sunday Times. Artikkelen vart eit kamprop: «Tilhøvet som homo sapiens har
til andre dyr, er eit tilhøve av nådelaus utnytting. Vi set dei i arbeid, vi et
dei, og vi har dei på oss. Vi nyttiggjer dei på grunnlag av ovtru. Før ofra vi
dei til gudane våre og reiv ut innvolane for såleis å kunna sjå vår eiga
framtid; no ofrar vi dei til vitskapen og eksperimenterer med liva deira i vona
om - eller på grunnlag av reint sjansespel - å kunna sjå litt klårare inn i
notida.» Om det som skulle koma, skriv psykologen Richard Ryder dette: «Sjeldan
har ei sak vorte så godt argumentert for og så godt intellektuelt væpna.» Ryder
vart ein del av det som ettertida kjenner som « Oxford-gruppa ». Etter å ha lese
Brophy skreiv Ryder fleire avisinnlegg som ein respons på det Brophy hadde
skrive. Brophy las innlegga og sette Ryder i kontakt med filosofiekteparet
Stanley og Roslind Godlovitch og filosofen John Harris. Dei arbeidde ved Oxford
og heldt på med ei bok om dyrerett. Ryder vart medforfattar, og boka kom i 1972.
Ho heiter Man and Morals. An Inquiry into the Maltreatment of Non-humans
(Menneske og moral. Ei gransking av misbruk av ikkje-menneske). Ein bibel Boka
er ein bibel for dyrerettsrørsla. I dag er dyrerett universitetspensum over
store delar av den vestlege verda. Og som alle suksessrike sosiale rørsler er
dyrerettsrørsla splitta i ei rekkje underrørsler, rørsler som står i beinhard
krig med kvarandre. Her skal vi konsentrera oss om filleproletariatet, dei som
nyttar makt for å få viljen sin. Nokre akademikarar stør dei, andre ikkje.
Gruppene har namn som Animal Liberation Front, SPEAK campaign, Stop Huntingdom
Animal Cruelty og så bortetter. Dei er delte i tallause autonome celler, og
ingen stader er dei så aktive som i Storbritannia, og det jamvel om FBI ser på
den aktivistiske delen av dyrerettsrørsla som «det største interne
terrortrugsmålet i USA». I Storbritannia har rørsla vore svært vellukka. Dei har
fått stengt ei rekkje dyrelaboratorium og har tvinga fleire kommersielle selskap
til å slutta med dyreeksperiment. Aper vart tidlegare nytta i forsking på ei
rekkje universitet over heile Storbritannia. John Stein er no ein av svært få
som nyttar aper i forskinga. Lovverket til føremon for dyr er dramatisk skjerpa
dei siste tretti åra. Ein dyrevernaktivist har jamført Storbritannia med
Afghanistan: «Som fridomsrørsla må lukkast i Afghanistan, må vi lukkast i
Storbritannia.» Bort med folket Ronnie Lee er grunnleggjaren av Animal
Liberation Front. Lee har store ambisjonar, fortel han til BBC. «For å skapa ei
verd som er meir rettvis mot andre skapningar, må vi ha ein politikk for
folkereduksjon. Vi må få ein dramatisk reduksjon i menneskeøkslinga.» I dag har
Storbritannia noko over seksti millionar menneske. Lee meiner talet bør ned i
seks millionar. Sjølv har han sterilisert seg. Stein meiner det er historiske
årsaker til at det er ei slik enorm merksemd rundt dyrerett i Storbritannia. -
Overklassa har nær sagt alltid elska dyra sine, og den haldninga har spreitt seg
til det fleste sosiale lag. Som det vert sagt: «Engelskmennene elskar dyra sine
høgre enn borna sine.» Det er rett nok noko ironisk at desse som elska hestane
og hundane sine, no langt på veg har mist retten til å nytta dei same dyra når
dei vil jakta. Det er elles nok berre å kasta eit blikk på det enorme lovverket
rundt jakt for å skjøna at vi engelskmenn ikkje er heilt kloke når det gjeld
dyrerett. I kjærleiken vår til dyr ser vi ut til å ha gløymt at vi òg treng dei.
Utan dyreforsøk hadde vi truleg ingen antibiotika, det same gjeld for ei rad
andre medikament. Den 9. november 2004 kom den britiske høgsteretten med ein
dom. Den domen gjorde arbeidstilhøva for slike som John Stein noko lettare.
Domen seier at ei rad ulike dyrerettgrupper og einskildindivid - inkludert
Animal Liberation Front og Ronnie Lee - ikkje får gå inn i The Science Area, som
ligg i South Parks Road i Oxford. Det er der Stein har kontor. Den same domen
slår fast at desse ulike gruppene og menneska ikkje får lov til å nærma seg
heimen til slike som John Stein og ei rad andre personar som arbeider i eller på
The Science Area. I domen skreiv den fyrstevoterande domaren at ytringsfridomen
galdt båe vegar og at domarane hadde til mål å verna om ytringsfridomen til
personar som John Stein og at slike som Lee hindrar den ålmenne ytringsfridomen:
«Dei som meiner at eksperiment på levande dyr er både vitskapleg og etisk rett,
har òg ytringsfridom. Vidare har slike menneske og dei som i den vidaste
forstand arbeider for dei, rett til å få verna privatliv og familieliv, heimar
og korrespondanse.» Steins tapte kamp Her er vi framme ved ein ny historisk
ironi. Stein var mot det som var grunnlaget for domen, eit vedtak frå 1998 om
byggjing av ein gigantisk sams dyrestall ved universitetet. - Eg står no i
spissen for ein kamp som eg tapte, men det lyt eg berre godtaka. Likevel: Vi
skulle aldri ha vedteke å byggja dette nye laboratoriet. Alle måtte skjøna at ei
slikt nytt bygg ville skapa enorm merksemd. Men no er terningen kasta. På toppen
av det bygget som Stein og eg sit i, fysiologibygningen i Oxford, låg det før
ein dyrestall. Der hadde Stein og dei andre som arbeidde ved fysiologi, alle dei
dyra dei trong. Berre studentane og dei som arbeidde ved fysiologi, visste eller
tenkte over at dyrestallen låg der han låg. På same viset var det for andre
forskarar ved universitetet som hadde trong til dyr; dei hadde dyra i den same
bygningen som dei arbeidde i, og dei styrde sjølve desse einingane.
Universitetsleiinga meinte at dette var ein kostnadskrevjande og lite effektiv
måte å driva på, og i 1998 fekk dei altså kollegiet med på at det burde byggjast
ein ny og sams dyrestall ved Oxford. - Sett bort frå merksemda, ein meir
effektiv struktur er vel ikkje gale i seg sjølv? - For det fyrste løner det seg
stort sett aldri å sentralisera strukturar som alt er på plass og som fungerer
godt, for det andre gløymde dei heilt å taka omsyn til dei store
tryggleikskostnadene. Eg må no betala over 2000 kroner i veka for kvar primat eg
skal ha der, altså over 100.000 kroner per ape i året. (Stein nyttar som regel
ti aper per studie, det vert ein million i året.) Det nye bruket er straks
ferdig og er delvis i bruk. Det har vakter 24 timar i døgeret. Bygget var meint
å kosta 180 millionar kroner og er dramatisk forseinka. Budsjettet er for lengst
sprengt, og dei fyrste entreprenørane har gjeve opp for lenge sidan. Arbeidarane
og underleverandørane på bygget og ei rekkje familiemedlemer av desse fekk
øydelagt bilane sine, steinar gjennom vindaugo i heimane, menneskeleg avføring i
postkassane og sjølvsagt ei mengd drapstrugsmål. Frå 2004 og gjennom 2005 låg
alt nede, universitetet fann ikkje nye entreprenørar etter at dei fyrste hadde
gjeve opp på grunn av aktivistane. I 2006 kom Høgsterett med ein ny dom som
utvida vernet og tryggjingssona rundt The Science Area. No har universitetet
fått ny entreprenør, men namnet på den nye entreprenøren og dei som arbeider
der, er løynt. Arbeidarane kjem til ulike tider og løyner andleta sine når dei
går inn på byggjeplassen. Men det er ikkje nybygget i seg sjølv som er grunnen
til at Stein vert hata av dyrerettsaktivistar, det har han sytt for på eiga
hand. - Saman med ein annan nevroforskar, Tipu Aziz, nyttar eg aper for å sjå på
ulike modellar på Parkinsons sjukdom. Vi gjev desse apene ein mild versjon av
Parkinsons. Nyttig narkotika Her vert Stein ivrig. - Eg trur dette vil
interessera lesarane dine, så du bør få med deg bakgrunnshistoria. Stein byrjar
å fortelja om eit narkotisk stoff som heiter MPTP. Om inkje anna illustrerer det
kvifor dyreforsøk er betre enn menneskeforsøk, i det minste om ein meiner at
menneskeliv er meir verde enn dyreliv. - Han vi kan takka for MPTP, var den
svært lovande amerikanske kjemistudenten Barry Kidston. Menneskelivet er
underleg. I 1976 freista Kidston å laga stoffet MPPP, eit slags kunstig heroin
som høyrer heime i meperdine-familien, ved eit laboratorium på universitetet i
Maryland. Han gjorde ein feil under prosessen og laga i staden det som no vert
kalla MPTP. Dette injiserte han. Tre dagar etter hadde han utvikla Parkinsons.
Snart fekk ei rekkje andre studentar òg Parkinsons, noko som er svært uvanleg
hjå personar under femti år. Kidston hadde selt stoffet til andre. The National
Institute of Mental Health fann etter kvart ut kva han hadde gjort, ved å taka
prøver frå laben, og såleis vart omverda merksam på det nye stoffet. Lækjarane
greidde å stogga symptoma hjå Kidston ved å nytta Levo-dopa, ein medisin mot
Parkinsons. Det hjelpte ikkje Kidston så mykje, atten månader seinare døydde han
av ein kokainoverdose. Men det hjelpte Stein og ei rekkje andre forskarar. Ved
obduksjonen fann patologane at hjerneceller som produserer dopamin, eit
signalstoff i hjernen, vart øydelagde. Parkinsons bryt ned dei same cellene hjå
menneske. Før Kidston døydde, hadde forskarane gjeve MPTP til rotter, utan
effekt, og dei stod difor utan spor før Kidston tok overdosen sin. Det synte seg
at rotter og gnagarar kan taka MPTP utan at det får konsekvensar, mellom anna
difor må Stein nytta primatar i forskinga si på Parkinsons. - Det Aziz og eg
gjorde, var altså å gje apene nok MPTP til å utvikla mild Parkinsons. Apene kan
framleis eta og ha eit vanleg sosialt liv. Det vi oppdaga, var eit område av
hjernen som ved såkalla djupstimulering kunne taka bort eitt av symptoma på
Parkinsons, den vantande evna til å gå og til å stå opp og til å kontrollera
ymse kroppsrørsler; det som vi kallar akinesi. Jamvel om Parkinsons-pasientar
kan verta hjelpte ved bruk av Levo-dopa, syner det seg at det medikamentet
sluttar å ha ein effekt hjå eit fleirtal av pasientane etter nokre år. Tilfellet
Blakemore Effekten av denne djupstimuleringa som Stein står bak, er frapperande.
I den eine augneblinken sit pasienten i ein stol og skjelv, i den neste reiser
han seg og går roleg av garde. - Så kvifor gjekk du og Aziz offentleg ut med det
du hadde gjort for å finna denne lækjeråda? - Eg har alltid meint at
storsamfunnet har rett til å vita kva det er vi held på med, og at dei som
betalar for forskinga vår og får glede av henne, må få vita kvifor dyreforsøk er
naudsynte. Diverre har britiske forskarar altfor lenge vore feige og ikkje våga
å taka til motmæle mot dyrerettsaktivistane. Kort sagt: Tipu Aziz og eg fann ut
at det var på tide å gå ope ut. Dessutan hadde Colin Blakemore vore åleine
altfor lenge. Ingen artikkel om dyrerett utan Colin Blakemore. Blakemore hadde
tidlegare det kontoret som eg no sit og intervjuar Stein i. Dei var i mange år
kollegaer før Blakemore flytte til London for å leia eitt av dei britiske
forskingsråda, det som deler ut pengar til medisinsk forsking. Etter ein del
kontroversar har han òg slutta der. Blakemore er kanskje den mest vid- eller
illgjetne vitskapsmannen i Storbritannia. Han er til liks med Stein
hjerneforskar. Eg har freista å få eit intervju med Blakemore, men han har visst
kome fram til at han vil liggja lågt ei tid. Han har fått sin del av offentleg
merksemd. Dyrerettsaktivistane vart merksame på Blakemore i 1980-åra då han
arbeidde ved Oxford. Blakemore forska på såkalla amblyopi og strabisme,
feilfunksjonar som gjer at augo ikkje lenger ser beint på ting eller « gløymer »
å sjå. Det klassiske dømet er det skjegløygde barnet som dersom det ikkje får
ein lapp framfor det gode auga, vert blind på det skjeglande auga av di det
ikkje lenger « treng » å sjå, og hjernen koplar ut informasjonsbanene derifrå.
Det Blakemore gjorde, var å sy att augo på kattungar når dei vart fødde. Då
stinga vart fjerna, var kattane blinde for resten av livet. Utan anger Blakemore
har aldri angra på det han gjorde. «Takk vere dette og liknande forsking så veit
vi kvifor tilstandar som amblyopi - den vanlegaste forma for blindskap hjå born
- oppstår, og vi er no i stand til handtera det og utvikla metodar som gjer at
det ikkje oppstår.» Gong etter gong har Blakemore stilt opp på fjernsyn, i
aviser og radio og fortalt kor naudsynte dyreforsøk er. Sundagsmiddag etter
sundagsmiddag er vorten øydelagd av demonstrantar utanfor døra. Borna har fått
tilsendt bomber, brev fylte med HIV-infiserte barberblad har vorte lagde i
postkassa, og kona har freista å taka livet sitt. Gjennom heile 1990-åra har han
vorte trakassert og utsett for ei rekkje valdsepisodar. Dømet Barry Horn er kan
henda det mest kjende. I 1998 vart aktivisten fengsla i atten år for ei rad
bilbombingar. Han byrja ein sveltestreik. Ei av dyrerettsrørslene gjekk
offentleg ut mot Blakemore og sa dei vil drepa han om Horn døydde. I 2000 hadde
det britiske rettssystemet fått meir enn nok og avsa ein dom mot Cynthia O'Neil,
ei av dei som hadde vore mest aktive i forfylgjinga av Blakemore. Etter dette
har livet vorte litt rolegare for Blakemore. Men til liks med Stein er han under
konstant politivern. - Det var i 2004 at vi gjekk ut offentleg; eg fortalde om
det eg hadde gjort med apene, i eit avisintervju. Eg må vedgå at eg ikkje hadde
venta å møta så mykje hat. Men etter ei tid kom vi til at vi måtte freista å få
eit ordskifte med desse menneska. Vi skipa til eit møte i rådhuset med Tony Benn
som debattleiar (ein av dei mest kjende Labour-politikarane dei siste seksti
åra, som òg er journalist). Naziskuldingar Til møtet tok Stein og Aziz med seg
ein Parkinsons-pasient. Djupstimuleringa av den spesielle delen av hjernen skjer
via ein pacemaker-liknande mekanisme knytt til hjarta. - Vi lét pacemakaren vera
av, og der sat pasienten og skalv og armane hans gjekk heilt ukontrollert. Men
heile halla på rådhuset var fylt med aktivistar. Då vi slo på mekanismen, og
mannen med ein gong fekk full kontroll over kroppen att, byrja dei å ropa til
han at «du burde vera død, og du er eit nazisvin». Det heile slo fullstendig
feil. Eg har vore med i fleire TV-debattar. Fjernsynsselskapa elskar det, men eg
har funne ut at det heile er bortkasta. Eg stiller opp til intervju og tek del i
kampen mot dei. Men eg møter dei ikkje lenger til ope ordskifte. - Når eg høyrer
på deg, kan eg ikkje fri meg frå å tenkja på at det er merkeleg at det britiske
samfunnet godtek dette? - Vel, kollegaene mine har som Blakemore og eg familiar.
Dei har sett kva som har hendt med oss. Stikk du hovudet opp, vert det kutta av.
Politikarane på si side vert utsette for eit enormt press frå desse aktivistane,
og når det gjeld den vanlege kvinne og mann, så veit dei lite om kvifor
dyreforsøk er naudsynte. Korleis skulle dei gjera det, når vi forskarar ikkje
går ope ut og fortel om alt det gode som skjer med grunn i dyreforsøk?
Protestrørsla Men alt er ikkje berre negativt. I 2006 kom den svært så
skuleflinke, seksten år gamle Laurie Pycroft på ei tilfelleleg vitjing til
Oxford frå heimbyen Swindon. Pycroft var med i ei gruppe regjeringa hadde dana
for talentfulle skuleelevar, og hadde vorte undervist i mellom anna
hjerneforsking. Medan han sat på ein kafé, vart ein av dei vanlege
laurdagsdemonstrasjonane mot det nye laboratoriet haldne utanfor. Han vart så
irritert at han stelte seg opp ved sida av med eit raskt samanraska banner til
stønad for dyreforsking. Han skreiv om opplevingane sine på ein blogg han hadde
laga. E-breva byrja å koma inn i tusental. Fire veker seinare, saman med Aziz og
Stein, hadde han laga ei gruppe kalla Pro-Test, og desse heldt ein
massedemonstrasjon nettopp i Oxford. Oppslutnaden var massiv. No har Pycroft
droppa ut av skulen og driv organisasjonen på heiltid. Han er vorten svært
populær i England. På spørsmål frå The Guardian om han ikkje ser at det Stein
har gjort med apene sine, er forferdeleg, svarar guten slik: «Det er naudsynt.
Lidinga til nokre få dyr kan auka livskvaliteten til tusenvis av menneske. Eg
meiner det er heilt rettferdiggjort, særleg sett i ljos av at dei er odla fram
for dyreforsking og ikkje er ville aper.» Det er vel ikkje naudsynt å seia at
Stein er svært glad i Pycroft. - Eg kan ikkje seia anna enn at Aziz og eg meiner
han er ein helt. Her kom den gåverike guten på ei tilfelleleg vitjing til Oxford
og såg denne demonstrasjonen, og han byrja å ropa at «det er det reine tøv de
held på med!» For eit mot. Takk vere han veit vi no at det er utruleg mange
menneske der ute som stør oss og som vil læra meir om det vi held på med. No har
òg stemninga ved Steins eiga avdeling endra seg til det betre. - Då Aziz og eg
sette oss føre å gå ope ut, var vi lite populære. Ein kollega sende ut eit
e-brev der det stod at vi var farlege og sette familiane til kollegaer i fare.
Men då dei såg at vi lukkast og at opinionen byrja å verta mot desse
aktivistane, snudde stemninga. Vi får no mykje stønad. Sluttappell Til slutt har
eg lova Stein å beda om pengar. Han har aldri hatt problem med å finansiera
forskinga på Parkinsons, ei liding få menneske vil verta utsette for. Men
dysleksiforskinga vantar pengar, og det endå om ti prosent av folkesetnaden lid
av det. Om nokon kjenner nokon som vil gje pengar eller sjølv vil gje pengar: Gå
inn på internett og søk på « Dyslexia Research Trust » . Der finn de eit
kontonummer. Og hugsa å taka tran og selolje. Om vi skal tru Stein, aukar det
intelligensen og hjelper mot dysleksi og ei rad andre lidingar. Den ideelle
trusten som fekk mest pengar i fjor frå den britiske folkesetnaden, var ein som
vil gje aper eit betre liv, kunne The Guardian fortelja for tre veker sidan. 

Solnedgang for oljealderen Somme søkjer tilflukt i etanol og biodiesel. Andre
drøymer om hydrogen. 

Men dei som trur ein kan halde oppe dagens aktivitet med slike middel, har ikkje
spurt naturlovene om kva som er mogleg, skriv Erik Solheim. Prisen på råolje er
seks gonger så høg som for seks år sidan. I eit intervju med det tyske
tidsskriftet Internationale Politik varsla nyleg sjefsøkonom Faith Birol i Det
internasjonale energibyrået (IEA) at vi må vere budde på svært knappe og
turbulente oljeforsyningar framover, og høge prisar. World Energy Outlook, den
årlege publikasjonen frå IEA, spår i 2007-utgåva at oljeutvinninga kan falle med
rundt 4 prosent i året. Det er ikkje meir enn eit par år sidan IEA avviste alt
snakk om nokon topp i oljeutvinninga før bortimot 2030. No er dei altså komne på
sterkt reviderte tankar. Stadig meir fakta tilseier at verda står på kanten av
eit enormt energiproblem som ingen har noka løysing på. Hubberts Peak Marion
King Hubbert var namnet på ein amerikansk oljegeolog som i 1950-åra vart skubba
ut av det gode selskapet fordi han hevda at oljeproduksjonen i USA ville nå
toppen i 1970. Det King Hubbert gjorde, var å studere ei rekkje oljebrunnar med
statistiske metodar. Han kom til at frå starten stig utvinninga frå eit felt
kvart år til dess halvparten av reservane er tømde. Etter ein platåfase fell så
produksjonen, først raskt og så seinare. Toppen går no under namnet « Hubberts
Peak » . USA nådde toppen av den innanlandske utvinninga nettopp i 1970, som
Hubbert hadde hevda. Det har nesten gått mange hus forbi at på norsk sokkel
kulminerte oljetappinga i 2000 og har etter det falle over 30 prosent. Sjølv det
optimistiske Oljedirektoratet har ikkje anna å by enn kurver som peikar bratt
nedover. Russland fekk nedgang etter 1987, men har rett nok henta ut meir igjen
dei siste åra. For Midtausten er prognosen nedgang frå 2015. Om utviklinga er
usikker i detalj - gapet mellom ein veksande etterspurnad og tilgangen på olje
er i vekst. Leitesjefen Colin Campbell kom til Stavanger som leitesjef for Amoco
i 1980. No leitar den pensjonerte oljegeologen etter personar som vil høyre kva
«Hubberts peak» har å seie om tilgangen på olje i verda. Dei verkeleg store
felta var oppdaga før 1970. Etter 1981 har verda kvart år brent opp meir olje
enn det som er oppdaga i nye kjelder. Colin Campbell møtte oppfatningar som
minner om stemninga då glasa velta i salongane på Titanic: Skipet kan ikkje
søkke. I 2000 fekk Campbell ideen til organisasjonen ASPO (Association for the
study of Peak Oil and Gas), eit nettverk av geologar, økonomar og andre fagfolk
som arbeider med å spreie opplysningar om at verda står framfor ei dramatisk
endring når etterspurnaden blir større enn tilgangen på olje. Fleire meiner
dette punktet alt er passert. I alle år har vi fått høyre at med dagens forbruk
er det olje nok for mange tiår. Dette har vore konsekvent misvisande fordi
«dagens forbruk» var passert dagen etter. Uttaket steig, og spåkonene måtte
bomme. Børsøkonomane har alltid hatt vanskar med å tenkje seg at det kan bli
knapt med råvarer, og dei har ført lite innsikt til saka. Lenge kom det stadig
meldingar om nye funn, og det var lett å slå seg til ro med at slik ville det
halde fram. Men det er altså 27 år sidan forbrukskurva tok farvel med kurva over
nye funn. For tida fyrer verda av 3 - 4 gonger så mykje konvensjonell olje som
ivrige geologar greier å oppdage i nye felt. Kurva over oljealderen kan kome til
å minne om ei flaggstong på flat mark. Raskt opp og raskt ned. Freistinga har
sjølvsagt vore stor. Olje er ei eineståande energikjelde. Konsentrert, ufarleg,
lett å transportere og brukande til mykje. Vår eksploderande økonomi går på
eksplosjonsmotorar, og dei går alle på olje. Kolet dreiv den første
storindustrien, dei første toga og dampskipa. Det vart mogleg å kombinere
industriell vareproduksjon med handel i stor stil, ei kopling som skapte enorme
rikdomar. Etter kvart tok oljen over det meste av transporten. Kolet dreiv
industrialiseringa, oljen driv globaliseringa. Som stasjonær drivkraft er mange
energiformer brukande, men til dagens tempo og volum i transporten av varer og
personar har vi i realiteten ikkje noko alternativ til olje. Ikkje i mengder som
monar. Konsentrert solenergi Med unnatak for nokre avgrensa reservar av
radioaktive stoff får jorda all tilgjengeleg energi frå sola. Oljen er solenergi
som er samla gjennom millionar av år, og uhyre konsentrert. Den solenergien vi
kan få tak i direkte, er spreidd i vêr og vind, og det skal svære areal til for
å fange noko som monar i vårt enorme sluk. Nokre søkjer tilflukt i etanol og
biodiesel som svar på klimaproblemet med bilparken. Andre drøymer om hydrogen.
Dei som snakkar om å halde oppe dagens aktivitet med slike middel, har ikkje
spurt naturlovene om kva som er mogleg. Europa og USA brende 700 millionar m3
bensin i 2006. På same tid var etanolproduksjonen i verda 50 millionar m3,
fortel den nordiske Kraftjournalen. For ei tid sidan gjekk 20 prosent av
maisarealet i USA til etanol, som var nok til å drive to av hundre bilar. 98 av
100 bilar måtte framleis ha fossilt drivstoff. Det amerikanske miljødirektoratet
kom jamvel til at klimagassutsleppa hadde vore mindre om bilane hadde gått på
vanleg bensin, fordi etanolproduksjonen kostar så mykje fossilt brensel.
Nettoenergien av etanol er bortimot null. Seinare har fleire enda med liknande
konklusjonar. Den svenske forskaren Torbjørn Rydberg rekna ut at om dei dyrka
kveite til etanol på alt svensk åkerareal, ville dei få nok til å drive ein av
ti bilar. I Malaysia går regnskogen opp i røyk etter kvart som eksporten av
palmeolje stig. Kunnskapsløysa Biobrensel og hydrogen har framleis ei høg
stjerne som miljøtiltak. Det må kome av at kunnskapen er undermåls. Problemet
med hydrogen som drivstoff er at det kostar enorme mengder energi å framstille
denne gassen. Ved elektrolyse og alt anna som må til, forsvinn rundt 80 prosent
av energien, og vi sit att med 20 prosent av den elektriske krafta som hydrogen
til å drive bilen med. I gasskraftverk med CO2-handtering går meir enn 50
prosent av gassenergien tapt under omdanninga til elektrisitet. Det vil seie at
under 10 prosent av energien i gassen kjem på tanken i form av hydrogen. Dette
minner mistenkjeleg om energisløsing. Når den fossile flammen dovnar under
ballongøkonomien vår, går det nok ut over oppdrifta. Spørsmålet er kor rask og
alvorleg nedturen blir. Ingen har presentert den energikjelda som kan ta over
jobben når oljepumpene står der i solarglad. Som ein illustrasjon på
dimensjonane har nokre rekna på kor mange menneske som skal til for å utføre det
arbeidet dagens oljeforbruk utrettar i verda. Det lågaste talet eg har sett, er
22 milliardar slavar i sving døgeret rundt. Kunnskapen om at tilgangen på olje
er i unnarennet, går over verda i aviser, i bøker og på nettstader. Flyselskap
kjempar mot raude tal under stigande kostnader til drivstoff. Realitetane er nok
i ferd med å gå opp for fleire. Men dei som spør etter politisk handling, har
framleis størst sjanse til å finne dei ansvarlege på dekket av Titanic. Erik
Solheim er tidlegare leiar i Naturvernforbundet. 

Statsmann på direkten 

Carl I. Hagen er fjernsynsalderens Johan Sverdrup. Carl I. Hagen dreg seg
attende etter ein eineståande karriere i norsk historie. Frå ein marginal
posisjon utanfor alt som vart godteke i norsk politikk, rydda han vegen fram til
å verta leiar for det nest største partiet i landet, som han sjølv bygde opp.
Framstegspartiet vart ikkje berre ein ny maktfaktor i norsk politikk. Carl I.
Hagen fekk snudd om på kva som er tillate og ikkje tillate i det politiske
ordskiftet, og kva for meiningar som det er mogeleg å hevda utan å setja seg
sjølv utanfor. Avgangen hans kjem samstundes som verket er fullenda. Når Høgre
vil gå til val på eit « borgarleg » regjeringsalternativ som også femner om Frp,
er det politiske landskapet i Noreg vorte slik målet var for Hagen. Det er berre
Johan Sverdrup det er råd å jamføra dette med. Sverdrup byrja som ein einstøing,
marginal i høve til dei etablerte maktstrukturane. Men han bygde støtt og
sikkert opp ei brei folkerørsle ikring seg som vart til Noregs fyrste parti. Han
fekk endra førestellingane om korleis politikk skulle drivast og kva for
standpunkt det var moralsk akseptabelt å hevda. Og han dreiv gjennom ei stor
konstitusjonell endring. All makt i fjernsynet Kan Carl I. Hagen også notera seg
som opphavsmann til ei konstitusjonell endring? Eg vil seia ja. Sverdrups tanke
var at «all makt skulle samlast i denne salen» - regjeringa skulle møta i
Stortinget, såleis at makta vart liggjande i hendene på dei folkevalde. Med Carl
I. Hagen er endå ei statsmakt samla i den same salen - men det er knapt lenger
stortingsalen det er nokon vits å samlast i. Det er i staden TV-studioet. Der
har Hagen briljert - og dominert - som berre Sverdrup greidde å gjera det i
stortingssalen i 1870- og 80-åra. Etter som fjernsynet tok over som forum for
den politiske debatten, har det kome ei ny form for « folkestyre » . No er
folket sjølv til stades i heile den politiske prosessen, og det politiske spelet
går «på direkten». Meiningsmålingane har teke over for val. Dette er ikkje berre
Carl I. Hagens verk. Men Sverdrup var ikkje åleine om å skapa om politikken på
1800-talet heller. Framvoksteren av dagspressa var ein grunnleggjande
føresetnad, og likeins framvoksteren av rada av friviljuge foreiningar som gav
eit politisk talent som Sverdrup eit nytt register å spela på. Spel på kjensler
Carl I. Hagen kan ikkje forståast utan fjernsynet. Fjernsynet braut
maktmonopolet til dei politiske partia og avisene som var knytte til dei.
Radioen var statsmonopol, og den kunne aldri få det same emosjonelle
gjennomslaget som fjernsynet. Fjernsyn er film. Det er kjensler - ikkje sakleg
informasjon - som når fram til tilskodaren. Dette vart ein arena som ikkje nokon
norsk politikar har greidd å nytta betre enn Carl I. Hagen. Og fjernsynet elska
han! Konkurranse i eteren vart til konkurranse kanalane imellom om å få Carl I.
Hagen til debattprogrammet om kvelden. Konsumentpartiet Mange TV-journalistar
hatar Hagen, likevel har dei retta mediet sitt etter stilen hans. Kvifor? Fordi
Hagen greier å nå fram til den sjåaren som fjernsynet vil nå fram til - den
«vanlege mannen». Mannen som ikkje har makt, men likevel all makt. Til dømes
makta til å skru over til ein annan kanal. Fridomen var det sentrale i Johan
Sverdrups politiske vokabular. Fridomen er viktig for Carl I. Hagen. Fridomen
for Sverdrup var arven frå Europa og revolusjonsåret 1848. Fridomen for Hagen
har 1968 som føresetnad. Bodskapen frå 1968 var at fridom er å gjera kva ein
sjølv vil. Og for fyrste gong i historia vart det mogeleg å gjera det. Veljarane
til Carl I. Hagen er den fyrste generasjonen i landet vårt som har hatt pengar
og fritid til å gjera det dei vil. Og den fyrste som ikkje har funne det
naudsynt å ta omsyn til moral og religion - meir enn dei sjølve ville. Sverdrup
omtala seg sjølv som «Forretningsfører for de store Nødvendigheder» - eit
instrument for vokster og framsteg, bore oppe av eit ideal om eit nytt samfunn.
Framstegspartiet er ikkje noko parti for framsteg. Det har ingen framtidsvisjon.
Det er partiet for konsumentsamfunnet. Fridomen er valfridomen for den
einskilde. Det er bodskapen som Carl I. Hagen lét etter seg. John Peter Collett
er professor i moderne historie ved Universitetet i Oslo. 

Løgn eller gløymsle Ein statsråd kan lyga om eitt einaste tema: Om regjeringa
med det fyrste kjem til å devaluera krona eller ikkje. 

Då har ein finansminister både rett og plikt til å lyga. Deretter er det beint
stopp - og ein får bruka det slitne uttrykket «ingen kommentar» om ein ikkje vil
eller kan gje att fakta. Tromsø-saka er i utgangspunktet ei fillesak. Åslaug
Haga sa kven Senterpartiet meinte burde få OL - det var svært uklokt - men det
stod i partiprogrammet og var ikkje noka overrasking. Og VG hevdar at Jonas Gahr
Støre har sendt ein SMS som provar at han engasjerte seg for Tromsø som OL-by.
Men Støre nektar for dette. Vi må difor tru han på det og gjera oss ferdige med
SMS-saka. Det bør vi òg gjera med Haga-saka. Haga har rett nok uttala seg så
klossete at ein undrast på om ho slår ei kvit løgn. Konfrontert med ein
TV-debatt på NRK 17. februar i fjor får Brennpunkt-redaksjonen fram at ho sa
ting då som ho i dag nektar for at ho har gjort. Men det kan like gjerne tyda på
at ho har gløymt kva ho har gjort, som at ho lyg. Medvite å nekta for noko som
ein har sagt på TV, er det ingen som gjer. Saka er for uviktig til at det er
noko meir å masa om. Tvilen må koma tiltalte til gode. Bill Clinton har sagt at
dei største politiske tabbane gjorde han under sterk mangel på søvn. Media tek
ikkje omsyn til at statsrådar lever under eit ekstremt arbeidspress. Det er
berre arbeid og lite søvn månad etter månad. At ein då ikkje alltid hugsar
rekkjefølgja på ting som skjedde, er sjølvsagt menneskeleg. I Noreg rapporterer
og fokuserer ikkje media på dei private feilskjera til politikarane. Difor vert
det meir merksemd kring spørsmål om integritet og om ein kan ta ein politikar
for å tala usant - same kor bagatellmessig saka måtte vera. 

Det må politikarane ta høgd for. 

Odd-Bjørn Hjelmeset sitt namn var ikkje med då Olympiatoppen plukka ut 23
utøvarar til OL i dag. Seks langrennsløparar var inkluderte på lista. Mellom
anna Ronny Hafsås frå Stårheim. Ann Kristin Flatland frå Vik IL vart teken ut i
skiskyting. Det betyr at Sogn og Fjordane så langt har med tre utøvarar.
Tidlegare har skiskyttaren Tarjei Bø også fått klarsignal. Les også: Framleis
tru på OL etter uflaks- sesong Mange er nok overraska over at Odd-Bjørn
Hjelmeset (Fjellhug/Vereide-Hyen) ikkje vart utteken i dag. Han gjekk inn til
8.-plass på 15-kilometeren i verdscupen i estiske Otepää laurdag. Førebels er
altså ikkje det nok. Heller ikkje klubbkameraten Roger Aa Djupvik har fått
klarsignal. Han har ikkje prestert godt i år, og enda berre som nummer 35
laurdag. Dei siste uttaksrenna til OL er NM i Stokke seinare denne veka. 

Fylte tanken på eks-sjefen si rekning 

No må mannen punge ut 

Illustrasjon Over 70 gonger fleire stader i fylket, brukte nordfjordingen i
slutten av 30-åra bensinkortet som høyrde til gamlejobben sin, til å fylle opp
sin eigen bensintank. Sjølv om mannen hadde slutta i Posten, hindra ikkje dette
han frå å fylle bensin til privat bruk for nær 35 000 kroner frå august 2007 og
eitt år fram i tid. Mannen la korta på bordet då han møtte i Fjordane tingrett
og i tilståingsdommen fekk mannen ein dom på 30 dagar betinga fengselsstraff med
ei prøvetid på to år. Han må også betale bensinpengane tilbake til Posten.
Nordfjordingen må også betale 5000 i sakskostnader. Retten meinte det var
skjerpande omstende at mannen fylte ulovleg i over eitt år for så mykje pengar
som han gjorde. 

Spytta taxisjåføren rett i ansiktet 

Ikkje heilt einig med sjåføren - og spytta ut 

Illustrasjon Men den unge jenta i slutten av tenåra som nyleg måtte svare for
seg i Sogn tingrett, har også tidlegare brukt kjeften i ilske situasjonar. I
oktober serverte ho ei spyttklyse på ein politimann, og i desember slo ho til
igjen. Denne gongen var det altså ein taxisjåføren i Sogndal som fekk merke
misnøya til jenta. Ho og sjåføren hamna i ei misforståing i det ho skulle gå ut
frå taxien ein desemberkveld. Den rusa sogningen oppfatta det slik at sjåføren
ville hindre ho i å reise frå taxien, og svarte dermed med å spytte sjåføren i
ansiktet. Då ho gjekk ut av bilen, kom sjåføren etter og ville ta tak i armen
hennar. Ho spytta på nytt mot mannen og slo han lett mot brystet. Sogningen la
korta på bordet då ho møtte i Sogn tingrett, men fekk med seg heim ei bot på
2000 kroner og ei betinga fengselsstraff på 14 dagar. Retten la særleg vekt på
dei allmennpreventive omsyna i saka med tanke på at taxisjåførar skal ha særleg
vern. 

Pengedryss til filmskular i fylket 

Ove Eide er glad for pengane Firda vgs. får til filmprosjektet sitt. Det
nystarta mediesenteret ved Firda får 250.000 til etterutdanning av lærarar og
utstyr, og dei får 175.000 til eit utviklingsprosjekt i samarbeid med Høgskulen
i Volda, Kunsthøgskulen i Bergen og Høgskulen i Bergen, skriv Firda Tidend.
Pengestøtta kjem frå Organisasjonen Film & Kino. - Stor anerkjenning Dette er
utviklingsleiar Ove Eide godt nøgd med. - Veldig moro og ei stor anerkjenning
for det arbeidet vi har gjort ved å byggje opp Firda som eit filmsenter i
fylket. I samarbeid med Vestnorsk filmsenter er Firda vgs. i ferd med å bli det
store filmsenteret i fylket, Av tildelte midlar gjekk heile 645.000 kroner til
Vestnorsk filmsenter og fem regionale filmtiltak på Vestlandet. Tre av desse
ligg i Sogn og Fjordane og to er knytt til Firda vgs. Flora vgs. 30.000 kroner.
Kursing - Vi fekk nesten det vi søkte om, dette er kjempegod utteljing, seier
Eide og legg til at dei 250.000 dei no får kjem vel med. - Vi har alt Runar
Tafjord tilsett i halv stilling. Han er i gang med kursing av lærarar og elevar.
Vi har bruk for meir utstyr, fleire kamera, men staben skal ikkje utvidast no,
seier Eide. Han føler at dei har fått igjen for mange års satsing, m.a. åtte år
med Q-film. 

- Jølster bør kjøpe Apneseth-samlinga - Jølster kommune bør sikre seg Oddleif
Apneseth si unike fotosamling, seier Dagunn Klakegg i Førde. 

Men Jølster-ordføraren tvilar sterkt på om kommunen har råd. 

Oddleiv Apneseth (biletet) brukte eitt år på å fotografere jølstringar. Som
medlem av Bergen kunstlag er ho oppteken av kunst, men også kjend som ein
engasjert samfunnsdebattant og initiativtakar til Senioruniversitetet i Førde.
Ho er sikker på at Jølster kommune vil angre om dei lar sjansen gå ifrå seg til
å sikre seg Apneseth sin fotodokumentasjon av jølstringane. Stor kunst - Eg er
sikker på at dette er fotokunst som vil stå seg for ettertida. Apneseth er
dyktig. Dette er stor kunst, og eit biletet av samtida, seier Klakegg. Ho
tykkjer det er flott at Apneseth fekk Jølster sin omdømmepris for 2009, og
minner om ordføraren sine ord: «Han har gjort menneske og dagleglivet i Jølster
om til eit kulturminne, til kunst». Dette bør vel vere ei erklæring som fortel
at kommunen bør vurdere å sikre samlinga som ein dokumentasjon frå vårt
århundre, meiner Klakegg. - Jølster har rike tradisjonar når det gjeld kunst.
Det er nok å nemne namn som Nikolai Astrup og Ludvik Eikås. Og bygda har teke
vare på kunsten deira, gjennom mellom anna Astruptunet og Eikåsgalleriet.
Speglar notida - Men dette er fortidas kunstuttrykk. Oddleif Apneseth speglar
notida. Difor er det viktig for Jølster at denne kunsten vert teken vare på og
samlinga halden intakt, seier Klakegg. Ho miner det ikkje er behov for eit dyrt
kunstbygg. - Bileta bør kunne lånast ut til til dømes skular, aldersheimar og
andre offentlege rom der folk ferdast. For desse bileta vil kunne få stor verdi
for generasjonar framover, seier Klakegg. - Og blir dette eit for tungt løft for
kommunekassen åleine, vil eg tru det er mogeleg å finne sponsorar, både
bedrifter og private som ser verdien av å bevare denne heilt unike kunstsamlinga
både i samtida og for sine etterkomarar, seier Dagunn Klakegg. Tvilar på kjøp
Ordførar i Jølster, Gerd Dvergsdal, tvilar på at kommunen kjem til å sikre seg
heile fotosamlinga. - Eg er klar over at samlinga er unik. Det hadde ikkje vore
meg i mot at Jølster kommune eigde den. Men det hadde kosta oss millionar, seier
ordføraren. Ho legg til at dei har sikra seg biletet Apneseth tok av
kommunestyret. 

Stoppa ikkje i kontroll - fekk 8000 kroner i bot Like i nærleiken av
Lærdalstunnelen (biletet), på E16, vart trailersjåføren stoppa av politiet. Då
venta ei sviande bot på 8000 kroner. Foto: 

Illustrasjon. Ein polsk trailer køyrde rett forbi ein kontroll av tyngre
køyretøy Biltilsynet hadde i Lærdal måndag. Dette fall ikkje i god jord hos
politiet, som gav sjåføren 8000 kroner i bot for å ha latt vere å stoppe i
kontrollen. Dei fekk stoppa traileren like ved Lærdalstunnelen på E16, opplyser
politiet. I tillegg til den sviande bota frå politiet, fekk trailersjåføren bot
frå Biltilsynet på 500 kroner for manglande bruk av kjettingar. Sjåføren måtte
kjøpe kjettingar før han fekk lov til å køyre vidare. 

Vil opne for fiske i Lærdalselva 

Men grunniegarlaget stretar imot. Fylkesmannen vil opne for fiske i Lærdalselva,
men grunneigarlaget stretar imot, fortel NRK Sogn og Fjordane. - Me tykkjer det
er så lite laks att i elva no, at me ikkje vil ta opp siste lærdalslaksen. Og me
vil ha ei lita laksestamme att i elva, seier formann i Lærdal elveeigarlag,
Lasse Sælthun. - Dårleg marknadsføring 24. oktober 1996 vart det oppdaga
gyrosmitte i Lærdalselva. I 1997 vart elva behandla med rotenon. Eit omdiskutert
tiltak, som møtte motstand frå mellom anna Kurt Oddekalv. Seinare har
aluminiumsbehandlingar gjeve resultat, og på dei to siste prøvane er det ikkje
påvist laksedreparen Gyrodactylus salaris. Men Sælthun meiner det ikkje er nok
fisk til å opne elva. - Det er ikkje noko å fiska etter Å opna for fiske no, vil
vere dårleg marknadsføring ettersom elva nesten er tom for fisk, seier Sælthun
til NRK Sogn og Fjordane. Han meiner elva først er klar for ordinært fiske om
fem-seks år. 

Nær 700 utan telefon og breiband Har vore utan kontakt med omverda i over eit
døgn. 

Telenor leitar framleis etter feilen I over eit døgn har 690 abonnentar i Fjaler
og Askvoll vore utan telefon. I tillegg har 683 abonnentar vore utan breiband i
Askvoll, Fjaler, Gaular, Høyanger og Gulen. Det er også redusert kapasitet på
mobil, slik at nokre kundar korkje har breiband, telefon eller mobiltilgang.
Leitar etter feilen - Vi har drive feilsøking sidan vi fekk melding om dette
onsdag morgon, seier informasjonssjef for Vestlandet, Per Aril Meling i Telenor.
- Entreprenøren trur kanskje dei har funne feilen ved Myrmel, og er på veg for å
sjekke dette no, seier Meling til firda.no torsdag føremiddag. Veit ikkje når
feilen blir utbetra - All trafikk som går på fiberkabelen som er broten er ute
av drift. Dette gjeld både breiband, telefon og for nokre også mobil. Vi veit
ikkje enno om vi har funne feilen, men håpar sjølvsagt det. Dersom vi har funne
feilen kan vi kanskje få retta den opp i løpet av dagen, men det kan hende også
morgondagen går med før vi får retta opp feilen, seier Meling. 

Fekk ikkje rigge MGP - fordi dei er jenter 

Byggjer opp om fordommar, meiner kvinneleg riggar. Elevar frå media- og
kommunikasjon, samt musikk dans og drama skulle hjelpe til å rigge opp til MGP
delfinalen i Florø. Då produksjonsselskapet Eyeworks Dinamo hadde sett over
namna på lista, ville dei derimot berre ha gutane. Beskjeden dei fekk skal ha
vore at dei ikkje trudde jentene var sterke nok til å bere alt utstyret. 

F.v. Marie Falkevik Tungevåg, Malina Kirkeeide, Malena Nyland Skår, Sigrid
Eikeland, Kari-Ann Skårbø Sande, Mari Frøyen. Elevar frå Firda vgs. på Sandane
skulle eigentleg vere med å rigge utstyr til den mykje omtala MGP-delfinalen i
Florø, som går av stabelen til helga. Men dei vart nekta fordi den aktuelle
klassen, media og kommunikasjon, hadde mest jenter. Produksjonsselskapet skal ha
sagt at dei gjerne kunne bruke dei tre gutane i klassen, men ikkje jentene.
Reagerer sterkt - Skuffande, seier tillitsvald for 3. klasse på medielinja,
Sigrid Eikeland til Firda tysdag. - Vi har gledd oss til dette. At dei har
fysiske krav skjønnar vi, men vi får ikkje høve til å vise at vi kan, seier
Eikeland. Dei gav produksjonsselskapet Eyeworks Dinamo eit ultimatum: Alle eller
ingen. Då valde selskapet det siste. Ansvarleg for medielinja, Geir Skagen,
stiller seg undrande. - Vi reagerer på to ting: At dei ikkje får vere med fordi
dei er jenter, og at det vart gjeve beskjed så seint. Dette har vore planlagt i
ein månad, seier han, og legg til: - Dei sender signal om at jentene ikkje er
gode nok. - Bygger opp om fordommar Reidun Støfring har jobba med rigging i seks
år. Også ho reagerer. - Dette er berre tull, og byggjer opp om fordommar på kva
som er gutearbeid og kva som er jentearbeid, seier ho. Vurdert som uforsvarleg
Produsent i Eyeworks Dinamo, Dag Hvaring, meiner det vart for mange jenter i
riggegruppa, og understrekar at det er tungt arbeid. - Det er snakk om fleire
titals tonn som skal lossast, seier han. - Det vart ikkje vurdert som
forsvarleg, seier han. Hvaring erkjenner derimot at det kan vere at presiseringa
om at dei som skal gjere arbeidet må vere sterke ikkje kom tydeleg nok fram. 

Slik var altså festane før..... To ungdommar vart ikkje køyrt til døra via
ordninga Heim for ein 50-lapp. No rasar diskusjonen og folk delar festminner frå
gamle dagar. ? Marius Seljeseth Osa (t.v.) og Leif- Harry Sunnarvik kjem seg
ikkje lenger enn til Sørgardsfeltet i Eikefjord med tilbodet Trygt heim for ein
50-lapp. 

Gutane må anten gå 1,5 km for å komme seg heim eller betale 250 kroner i
taxikostnader. 24 år gamle Leif- Harry Sunnarvik, Marius (20) og Arnt-Henning
Seljeseth Osa i Eikefjord er frustrerte over det fylkeskommunale tilbodet «Trygt
heim for ein 50-lapp». Må gå eller punge ut Gutane har valet mellom å punge ut
250 kroner i taxiutgifter eller gå 1,5 km i slapseføre nattetid for å komme seg
heim etter ein bytur i Florø laurdagskveldar. Årsaka er at taxisjåføren nektar å
køyre lenger enn til Sørgardsfeltet, om lag 1,5 km frå Eikefjord sentrum, fortel
eikefjordingen. Les saka: Nekta å reise trygt heim for ein 50-lapp På
Fjordaglimt under artikkelen går debatten etter festopplevinga til dei to unge
gutane. Les saka og delta i debatten her - Er ungdommar blitt late? Huska da eg
gjekk fra fest og skulle heim. Gjekk 5 km i snø på fylkesveien i Trønderlag.
Betaler ikkje taxi når eg kan gå. Mykje gøyar å gå heim med kompisar, meiner Jon
Sigvart Storli. - Eg kunne også godt tenkt meg å bli køyrd heim i Havreneset for
50 kroner etter eg har vært på byen en laurdagskveld, delar Niklas Veiesund via
Origo-sona. Sverre Andersen avslørar: - Då eg var ung var utfordringa å snike
seg ut av huset sundagsmorgonen utan at foreldra og naboane hennar såg meg.
Spaserturen heim var det minste problemet. Geirmund Viken meiner at det ikkje er
ein menneskerett å bli køyrt heim for ein 50-lapp. Han får likevel ikkje full
støte for dette: - Sommarhalvåret er jo 1,5 kilometer greit, men det er ikkje
greit no fortida, da meiner eg ein må bruke litt skjønn og oversjå den ekstra
avstanden og heller kjøre gutane heim for femtilappen! Det skriv Erlend Haugen
Herstad. Roger Trettenes synest likevel gåturen kan komme godt med: «Er man på
ein god « snurr » så kan turen heim att bli ein god del lenger enn venta, eit
steg fram å litt tilbake. Men det positive er vel at man kanskje blir edru til
man kommer heim til ho mor!!» Anja Evelyn Amundsen meiner saka er meir ei
prinsippsak: - Som fleire har sagt, det her er ein prinsippsak! Trygt heim for
ein 50 lapp, betyr at folk skal komme seg trygt heim, heilt heim! 

Seks kulturprosjekt får pengar Karin Flølo Skriv ut Del på Origo Del Publisert
18.01.2011 kl 10:46 

Oppdatert 18.01.2011 kl 10:46 

Naust på Styvi (biletet) er blant dei seks prosjekta som får pengar. Norsk
Kulturminnefond gir tilskot til seks kulturbygg/prosjekt i Sogn og Fjordane.
Fire av dei ligg i verdsarvområdet Vestnorsk Fjordlandskap - delområde
Nærøyfjorden, melder fylkeskommunen tysdag. Desse prosjekta fekk tildelt midlar
frå Kulturminnefondet: - Løe og stabbur på Nedbergo - Naust på Styvi - Løe på
Skau i Fresvik - Husmannsplassen Hestaskår i Luster - SS Svanhild. I denne
tildelingsrunden vart det totalt tildelt kr 18 240 500 til ulike prosjekt over
heile landet. Av dette vart kr 1 475 000 løyvd til dei ovannemnde prosjekta i
Sogn og Fjordane, ifølgje fylkeskommunens pressemelding. Neste frist for å søkje
tilskot er 1. februar 2011. 

Sei di meining om nye firda.no 

Tysdag føremiddag kom firda.no i heilt ny design. Firda Media sin nettstad
firda.no og resten av nettavisene i A-pressen fekk ny design tysdag 18. januar.
I den nye designen er høgre og venstre spalte på framsida til nettavisa fjerna.
Målet er å gjere framsida ryddigare og lettare å finne fram på, men i starten
kan det kanskje by på utfordringar å finne igjen det som hadde sine faste
plassar i den gamle designen. Blant anna er dagens avstemming og linken til
Firda som eavis flytta lenger ned på sida. Vi vil gjerne høyre di meining om den
nye designen, og tek med glede imot innspel frå lesarane våre. Gje
tilbakemelding i kommentarfeltet under denne artikkelen. 

Nok eit Eras-utslepp 

Røyk skal ha lagt seg over heile tettstaden. 

Eras Metal i Høyanger hadde eit utslepp fredag ettermiddag, ifølgje Ytre Sogn.
Seint fredag ettermiddag kom det eit ureinsa utslepp frå fabrikken Eras i
Høyanger. Utsleppet la seg, ifølgje lokalavisa Ytre Sogn, over heile Høyanger
tettstad. Dagleg leiar Torbjørn Ylvén seier til avisa at han ikkje er uroa for
at utsleppet skal få konsekvensar for miljøet. Han seier uhellet skuldast at ein
tryggleiksventil opna seg utan grunn, slik at røyk og støv strøymde ureinsa ut
til luft. Det varte om lag i ein halvtime. Les også: Bøtelagt for 1,5 millionar
No skal bedrifta gå gjennom rutinar og utstyr for å hindre at liknande skal skje
igjen. - Eg forstår at folk er urolege, men dette var trass alt eit lite
utslepp, seier den daglege leiaren. Bedrifta har tidlegare hatt staten og
lokalbefolkninga på nakken etter ukontrollerte utslepp. Nyleg fekk dei ei bot på
1,5 million kroner for eit utslepp. 

Hylla av amerikansk storavis Sjokkert Eva: 

- Vi forstod ingenting! 

Eva Weel Skram (t.v.) får skryt for musikken til duoen Eva & the heartmaker. Den
amerikanske storavisa New York Post har sansen for Eva & the heartmaker. Gruppa
består av sognejenta Eva Weel Skram (25) og ektemannen Thomas Stenersen (29).
Dei fekk skryt av avisa torsdag førre veke. - Stas - Vi forstod ingenting! Vi
veit framleis ikkje korleis meldaren har komme over musikken vår, seier Skram
til VG Nett. Skram, som i 2005 var Idol-deltakar, er spesielt glad over ordlyden
i avisomtalen. Les heile omtalen her - Den er ekstremt bra skrevet. Ikkje berre
likar han musikken vår, men han likar den veldig, veldig godt, sprudlar Skram
overfor VG. 

Fem vegar stengde 

Situasjonen på vegane er på veg tilbake til det normale. Nær normalen:
Tilstandane på vegane er no på veg tilbake til det normale. 

Dette biletet er frå Huus i Jølster måndag ettermiddag. Tysdag kveld var berre
fem fylkesvegar i Sogn og Fjordane framleis stengde på grunn av ras eller fare
for ras. Fv 55 er stengt mellom Balestrand og Dragsvik, men her er det sett opp
ferje frå Balestrand, melder Statens vegvesen. I same området er Fv 152
Ulvestad-Menes stengd på grunn av ras. Det same er Fv 241, Gudvangen-Bakka, og
Fv 337, Hafslo-Veitastrand. Fv 720 er stengd ved Hjelle i Stryn på grunn av fare
for ras. 

- Bygg Stad skipstunnel no 

Samferdsleutvala i Sogn og Fjordane og Hordaland krev at Stad skipstunnel blir
bygd no. Utvala var i går samla til møte på Flesland og stiller seg sterkt
spørjande til Kystverkets nei til Stad skipstunnel Dette kjem fram i ei felles
pressemelding frå dei to utvala som tek sterkt til motmæle frå det dei kjenner
frå omtale i media. Kystverket meier risikoen er lågare enn tidlegare berekna,
både på grunn av betre båtar og mindre utfordringar ved uver. - Det siste står i
sterk motsetnad til Flæte-utvalet om klimautfordringar som kom rett før jul, og
som konkluderer med aukande samfunnsmessig sårbarheit på grunn av meir uver,
storm, regn og ras, heiter det i pressemeldinga. Samferdsleutvala i Hordaland og
Sogn og Fjordane understrekar at Stad skipstunnel framleis er like viktig og
aktuell for å gje trygg trafikk på sjøen langs kysten vår. - Stad skipstunnel er
verd pengane. Hald fram med eit viktig distriktspolitisk og samferdslepolitisk
prosjekt, heiter det i meldinga vedteken under eit fellesmøte på Flesland
tysdag. 

Får toppkarakter av turistane Karin Flølo Skriv ut Del på Origo Del Publisert
22.02.2011 kl 14:21 

Oppdatert 22.02.2011 kl 14:24 

Cruisetruristane skryt av hamna i Olden. Olden cruisehamn fått toppscore i ei ny
cruiseundersøking utført av det danske konsulentfirmaet Grontmij Carl Bro på
vegne av næringsdepartementet. Olden scorar høgt når det gjeld graden av
tilfredsheit på hamnenivå, skriv Fjordingen. Rapporten legg intervju med
cruiseturistar til grunn. Den seier at «besøkende i Olden, Geiranger og
Stavanger uttrykte den største grad av tilfredshet, mens besøk i Trondheim fikk
den laveste tilfredsgraden. - Dette viser at Olden er attraktiv som hamn på
bakgrunn av utflukter, fin natur og god tilrettelegging både når det gjeld den
maritime sida og tilbod på land, seier ordførar Nils P. Støyva til avisa. 

På tide å leggje om til vinterdekk? Berre i Førde krasjar vi 4 gonger dagleg. 

Når det første snøfallet kjem stig dette talet med over 100 prosent. Åtvarer:
Informasjonssjef Arne Voll i Gjensidige ber bilistane i Sogn og Fjordane om å
skifte til vinterdekk snarast råd. 

Illustrasjonsfoto. Fristen for å kunne setje på pigg- og vinterdekk er passert.
Likevel køyrer mange av oss stadig rundt med sommardekk. Sjølv om det er lyst og
bert i dag, vil frost og den første nysnøen utvilsamt kome til oss om ikkje
lenge. Fleire stadar er gradestokken alt på veg mot frysepunktet på kvelds og
nattestid. Før vi anar - Før vi anar det kjem vinteren òg til Sogn og Fjordane.
Og når det skjer er snø og såpeglatte vegar i kombinasjon med dårlege vinterdekk
sjeldan ein god kombinasjon, seier informassjonssjef Arne Voll i Gjensidige. I
fjor vart det i snitt meld frå om 4 bilskadar dagleg til forsikringsbransjen i
Førde. I Sogn og Fjordane skjer det totalt 17 slike skadar kvar einaste dag.
Utrekningar Gjensidige Forsikring har gjort syner at tal skadar om vinteren
doblast i periodar med dårleg vêr. Skift dekk i dag - Mange har det som ei uvane
med å vente med dekkskiftet. Køyrer du piggfritt er det ingen ting i vegen for å
skifte allereie i dag. I morgon kan det vere for sent, seier Arne Voll til
firda.no. Tal frå Finansnæringa sin hovudorganisasjon dei siste åra syner at det
i sommarmånadane blir meld frå om rundt 700 skadar til forsikringsselskapa kvar
dag, medan det skjer opp mot 1000 skadar dagleg i dei mest utsette
vintermånadane. - Ser vi på tre av dei mest utsette vintermånadane under eitt,
så aukar talet melde skadar til forsikringsbransjen med 35 prosent dagleg i høve
sommarmånadane, seier Voll vidare. Gode dekk er viktig Undersøkingar har
stadfesta at det ikkje finast skilnad i skaderisiko mellom piggdekk og piggfrie
vinterdekk, men skaderisikoen vert høgare når dekka er gamle og slitne. - Liten
mønsterdjupne er òg farleg, uansett om det er piggar eller ikkje i dekka. Kravet
til mønsterdjupne på vinterdekk er tre millimeter, men Voll anbefalar å skifte
dekk når denne vert under fem millimeter. Nysnø ei felle Mange vegar er bere og
tørre store delar av vinteren. Når det kjem nysnø ser forsikringsbransjen
imidlertid at hyppigheiten på bilskadar vert fordobla. - Nokre timar etter det
har heldt opp å snø betrar tilhøva seg att, og vi registrerar langt færre
skadar. Gamal snø og is er altså ikkje så farleg som nysnø, men vis særleg
aktsemd i snøvêr, oppfordrar Gjensidige-sjefen. Fjernar fokus frå vegen At folk
pratar i telefonen, sender tekstmeldingar, fiklar med stereoanlegget, et mat og
drikk varm kaffi samstundes som dei små i baksetet gjerne ønskjer merksemd, er
heller ikkje med å gjere sakene betre. - Slike ting i kombinasjon med dårleg
sikt, våte og glatte vegar, er sjølvsagt med på å auke skadefrekvensen desse
månadane, seier Voll. Viktig med fri sikt Med våt og kaldt vêr kjem ofte doggen
på bilvindauga, og ikkje sjeldan kan ein observere bilar med frontruta full i
dogg og tilnærma null sikt, noko som kan vere livsfarleg. - Det er betre å vente
nokre minutt slik at dogg og is er fjerna enn å ta sjansar, meiner Voll. - Ein
ting er tryggleiken til sjåføren, men kva om ein køyrer ned- eller rygger på og
skadar eit born eller andre, avsluttar Arne Voll i Gjensidige til firda.no. Ein
struktur så inkorporert i publikum at det hindrar at parallellar i røynda får
nokon relevans for kva folk tenkjer om det som skjer utanfor kinosalen. Mykje er
sjølvsagt likt i dei tre terminatorfilmane, dei kompliserte «tidsloopane» held
fram med å setja logikken på harde prøver. Men dei to fyrste filmane er også
svært ulike både i uttrykk og moral. Teknoaction «Terminator» var det fyrste
samarbeidsprosjektet til dei unge filmskaparane James Cameron (regissør) og Gale
Anne Hurd (produsent og medmanusforfattar). Suksessen gjorde at dei fekk laga
nokre av dei mest påkosta, teknologisk nyskapande actionfilmane på
1980-90-talet. Men, som Sean French påkeikar i si bok om «Terminator» , skil
denne fyrste lågbudsjettsproduksjonen seg frå dei seinare filmane deira. Den har
meir til sams med filmbakgrunnen til både Schwarzenegger og Cameron (som
debuterte med «Piranha Part Two») , nemleg exploitationfilmen (billig,
spekulativ, (valds)film). Dugande filmhandverkarar har gjort meste mogleg ut av
budsjettet, også når det gjeld spesialeffektar. Men i staden for å forføra
tilskodarane med den litt sterile, høgteknologiske elegansen som har prega dei
seinare Cameron-filmane, blir det her appellert til mørkare draumar hjå
publikum. «Terminator» er amoralsk, blodig råskap med høg «body count» . Og det
er skurken som er trekkplasteret. I «Terminator 2: Judgment Day» har det skjedd
store endringar. Ytre sett er filmen eit tekno-epos på line med Camerons
krigssciencefiction «Aliens» og undervassforskingsdrama «The Abyss» . Ein kyborg
av flytande metall, atominferno, eksplosive biljakter og andre påkosta scener og
spesialeffektar står i kø, men den kroppslege «gørra» er reinska vekk. Jamvel om
det er fleire mord i filmen, skjer dei ofte utanfor biletet og er relativt
ublodige. Som publikum blir ein mest trollbunden av dimensjonane på sjølve
produksjonsapparatet, som skin gjennom fiksjonen. Spora av ein grandios,
vellukka «militæroperasjon» , parallell til den vi ser på lerretet. Det er som
om Cameron har ladd kanonane med hundredollarsetlar som blafrar om øyro på
tilskodarane. «Terminator 2» var då også historias dyraste film i 1991.
Kjønnsbilete Det som fascinerer med sjølve forteljinga, er at hovudkarakterane,
Sarah Connor og Terminator, går gjennom radikale, motsette utviklingar. Når
maskinane frå framtida freistar å drepa John Connor, sender ikkje
motstandsrørsla ein soldat for å hjelpa han, men ein omprogrammert terminator.
Denne kyborgen er ikkje uovervinneleg, men snarare ein underdog i kamp mot den
oppgraderte modellen «T-1000» . Og i møte med tenåringen John lærer den
reformerte maskinen både at det er gale å ta liv og kva menneskelege kjensler
er. Terminatoren hamnar i ei slags omsorgsfull farsrolle for ungguten. Dette er
langt frå både Terminator anno 1984 og det mannsbiletet han representerte i
amerikansk 80-tals film. Det var tiåret då helsestudiobølga slo inn over Vesten
og den opp-pumpa mannskroppen vart ein dødeleg filmfetisj i form av valdsapparat
som Arnold, Sylvester Stalone og Jean Claude van Damme. På same måte er
kvinnerolla sterkt endra. Mor Connor, Sarah, vart tvangsinnlagd etter sitt møte
med Terminator (fordi ho hevdar ho veit når dommedag kjem og kvifor). Det har
gjort henne til ein kaldt kynisk, valdeleg og maskin-lik soldat, noko som også
blir spegla i hennar transformerte, superatletiske fysikk. Kjønnsrollene og
«artsrollene» (menneske-maskin) er snudde om på, men «Terminator 2» er
gjennomsyra av dei same familieverdiane som Hollywood-filmar mest alltid er
pakka inn i. Dyrkinga av treeininga mor-far-barn, på tvers av lover og normer
elles, er gjerne definisjonen av «moral» i filmbyen. Ein uskriven regel som
omfattar Disney-klamorama for dei under 7 år så vel som «Face Off» -valdsorgier
for dei over 16. Men regelen tar likevel ikkje til å gjelda før ein forlet
økonomisk risikofri «exploitation» , som «Terminator» , og går over i
ekstravagansar som «Terminator 2» . Jamvel om det er Frankenstein ein fortel må
ein då balansera valden, som publikum forventar og ynsker, opp i mot
provokasjonar mot konservative verdiar, som eksisterer i eit samfunnsmessig og
kunstnarisk vakum. 

Vann folket med plyndring 

- Ein forstår ikkje det tredje riket, om ein ikkje ser det som den største
plyndrarstaten i moderne historie, meiner den verdskjende holocaustforskaren
Götz Aly. Den som ikkje vil snakka om dei mange fordelane for den vanlege tyskar
burde tia om nasjonalsosialisme og om holocaust, meiner Götz Aly, ein av
Tysklands fremste holocaustforskarar. Dette er ei av hovudtesene i Alys i nyaste
bok «Hitlers Volksstaat. Raub, Rassenkrieg und nationaler Sozialismus» (Hitlers
folkestat. Ran, rasekrig og nasjonal sosialisme). Aly har vridd om på filosofen
Max Horkheimers ord om at den som ikkje vil snakka om kapitalisme burde tia om
fascismen. I løpet av få år klarte nazistane å skapa ein stabil stat med massiv
folkeleg oppslutnad, heilt ulik den borgarkrigsliknande situasjonen i
Weimarrepublikken. Aly fann ikkje forklåringa på dette i nazistisk ideologi og
fanatisk førarkult, men i økonomien. Nasjonalsosialismen var nettopp ein
nasjonal sosialisme, ifylgje Aly. Hitlerregimet vann folket ved hjelp av
velferdsgodar. - I 1939 var dei store folkemassane skeptiske til ein ny krig.
Mange hadde enno dei bitre røynslene frå fyrste verdskrig friskt i minne. Det
som gjorde Hitler-staten attraktiv for vanlege folk, heilt fram til dei siste
dagane, var dei mange økonomiske fordelane. Naziregimet dreiv ei kraftig
opprusting fram til 1939, men vanlege folk måtte likevel ikkje betala meir
skatt, seier Aly til Klassekampen på telefon frå Berlin. Han fortel at i det
tredje riket var skattepolitikken gunstig for vanlege folk. Næringslivet betalte
dobbelt så mykje skatt som det vanlege folk gjorde, ein heilt annan
skattepolitikk enn dei har i Tyskland i dag. - No er det vanlege folk som
betaler, medan dei rike snor seg unna, seier Aly. Tvangsarbeid og beslaglagt
jødisk eigedom var også viktige finansieringskjelder, både for opprustinga og
for velferda. Sosiale tiltak - Den nazistiske herrefolksmentaliteten og deira
sterke vilje til øydelegging og utsletting gjekk hand i hand med ein
sosialpolitisk appeasement-politikk. Nazistane førte ein populistisk
innanrikspolitikk. No har dagboka til det tredje rikets propagandaminister Josef
Goebbels vorte tilgjengeleg. Der går det klart fram kor redde regimet var for å
påføra massane økonomiske ulempar, seier Aly. Regimet innførte ei rad sosiale
tiltak, mellom anna barnetrygd og billege lån til nygifte. I 1943, året da det
tyske Wehrmachts 6. arme kapitulerte ved Stalingrad, og den tyske militære
frammarsjen snudde for godt, vart pensjonane i Tyskland auka med 15 prosent, og
for fyrste gong vart ei sjukeforsikring for pensjonistar innført. - Det at den
tyske sosialstaten for ein stor del vart utbygd under det tredje riket er pinleg
for Tyskland. - Både den økonomiske velstanden for den vanlege tyskar, og
røveriet av jødisk eigedom er kjend frå før. Kva trur du kan vera grunnen til at
ingen har reist spørsmål om samanhengen mellom velferda, krigføringa og
utryddinga tidlegare? - Den mest openberre er at slik forsking naturlegvis
leverer grunnlagsmateriale for massive erstatningssøksmål. Dessutan er
kjeldesituasjonen vanskeleg. Mange av dokumenta som kastar ljos over emnet vart
makulerte i 1976, i regjeringsperioden til sosialdemokraten Helmut Schmidt.
Mange andre dokument er vanskeleg tilgjengelege i arkiva. Både i arkiva frå DDR
og frå Vest-Tyskland er dokument som omhandlar økonomi ikkje katalogiserte.
Desse økonomiske spørsmåla er ubehagelege for mange. Inflasjon Også sjølve
krigføringa var for ein stor del betalt gjennom plyndring. Aly dokumenterer i
boka si korleis dette gjekk føre seg. Systemet for ran av dei okkuperte landa
fylgde same mønster overalt. Soldatløningar, maten deira, alle tenester
okkupantane kjøpte, kort sagt alle utgifter til okkupasjonen vart betalt i det
okkuperte landet sin valuta. Aly reknar med at to tredeler av krigføringa vart
finansiert på denne måten. Slik eksporterte nazistane sin eigen krigsinflasjon,
og det fekk øydeleggjande konsekvensar for lokal økonomi. - Ein av dei fyrste
tyske tenestemennene som kom til det okkuperte Noreg var direktøren for den
tyske nasjonalbanken. Alle delar av okkupasjonen vart betalt med nytrykte norske
pengar. Dei tyske soldatane tømte dei lokale marknadene. Soldatlønnene var høge,
i Noreg fanst det ikkje mykje å bruka pengar på, men soldatane kjøpte flittig
opp norsk fisk som dei sende heim. - Ernæringssituasjonen i Noreg var dårleg.
Dette var okkupantane klare over, men likevel gjorde dei ingenting for å stoppa
soldatane i å senda mat ut av landet. I Frankrike, Belgia og resten av
Vest-Europa vart varehus tømte av tyske soldatar med nyopptrykte pengar. Fleire
tyske familiar fekk auka fisk- og kjøtrasjonane med meir enn 50 prosent på denne
måten, fortel Aly. Eit av eksempla i boka er breva som den seinare
nobelprisvinnaren i litteratur, Heinrich Böll, sende heim til familien då han
var soldat i Frankrike. - Böll kom frå eit katolsk miljø i Rhinland og var slett
ingen nazist, men han trivdest som okkupasjonssoldat og sende opp til elleve
pakkar om dagen heim til familien. Daniel Jonah Goldhagen omtala vanlege
tyskarar som «Hitlers villige medløparar» i boka med same namn. Hjå Aly har dei
vorte til Hitlers tilfredse røvarar. Jødisk eigedom Aly har også granska kvar
det vart av eigedelane til jødar som vart deporterte til dødsleirane i aust.
Alle okkuperte land fekk oppretta eit kontor som tok seg av beslaglagde jødiske
eigedomar og pengar. Herifrå flaut pengar inn i staskassene og vidare inn i
krigsfinansieringa. - Her er det snakk om ein gigantisk aksjon for kvitvasking
av pengar, seier Aly. Utbyttinga av jødar føregjekk også på ein meir direkte
måte. Aly påviser i boka at jødar ofte vart deporterte i hopetal like etter
store bomebetokter. Dei måtte vika og gje plass til tyskarar. Også mykje av den
direktehjelpa etter bombeangrep, til dømes nye klede og teppar, stamma ofte frå
deporterte jødar. Med boka si set Aly ljoset på ein av dei intellektuelle
arkitektane bak erobringspolitikken, nemleg finansminister Lutz Graf Schwerin
von Krosigk og hans statssekretær. Desse to var opphavsmennene til modellen for
utbytting av okkuperte statar. - Det var ein heil generasjon av nyutdanna unge
menn i det tyske byråkratiet på denne tida. Åra i Weimarrepublikken (1919-1933)
hadde dei brukt til å tenkja ut korleis dei kunne gjera det betre i neste krig.
Systemet for plyndring av dei okkuperte landa var nøye uttenkt, vel gjennomrekna
og sers effektivt om ein ser vekk frå einkvar moral, sjølvsagt. Prinsippa var
like, men det fungerte som kjend langt meir brutalt i Aust-Europa enn til dømes
i Noreg. Ideologi og økonomi - Fleire meldingar av boka har peika på at den
sterke understrekinga av økonomiske motiv set det ideologiske perspektivet, den
glødande antisemittismen og Hitler-dyrkinga i bakgrunnen? - Det ideologiske
perspektivet har vore mykje framme i forskinga, og dette er eit viktig moment.
Det same er økonomi. No har eg skrive ei bok som tek dette opp, så får tida visa
kva plass dette får innanfor holocaustforskinga. Frå delar av tysk venstreside
har Aly fått kritikk for å oversjå dei verkeleg store krigsprofittørane, nemleg
industriselskapa som produserte for krigsindustrien og dei som utnytta
tvangsarbeidarar. - Eg hevdar ikkje at næringslivet ikkje profitterte på krigen.
Men ærendet mitt er eit anna, eg ville sjå på korleis regimet kunne oppnå så
sterk støtte frå dei store massane av folk. - Ettersom du i boka dokumenterer at
nesten 95 prosent av innbyggjarane i nazi-Tyskland tente på krigen, meiner mange
at du på nytt dreg opp spørsmålet om ei kollektiv tysk skuld? - Eg er ikkje ute
etter å fordela skuld, seier Aly kontant. Han meiner problemet ligg i at mange
har prøvd å snevra inn ansvar og skuld. - I nokre miljø har ein hevda at berre
SS og deira drapsavdelingar var verkelege forbrytarar, eller brukt mykje tid på
Rudolf Höss, kommandanten i Auschwitz eller andre perverse menneske som jobba i
konsentrasjonsleirar. Austerrike har drege seg unna heile spørsmålet om skuld
gjennom å hevda at landet var det første offeret, gjennom «Anschluss» i 1938. I
DDR hevda ein at arbeidarklassen var utan skuld. Stor debatt Boka «Hitlers
Volksstaat» har den siste månaden vekt ein skarp kulturdebatt i Tyskland. Boka
vart lansert i midten av mars, og påstandane om ein nærast symbiotisk samanheng
mellom sosialstat, utplyndring og folkemord har fått mykje merksemd. Etter tre
veker i sal er boka alt trykt i fire opplag, og rettane er selde til USA,
Frankrike, Italia, Japan og Danmark. Boka er i Die Zeit karakterisert som ei
sein frukt av den materialistiske historieskrivinga, men ho har òg fått skarp
negativ kritikk. I Die Tageszeitung vert Aly sine berande tesar tilbakeviste som
fullstendig uhaldbare. Fleire av Götz Aly sine poeng er òg vortne misbrukte på
høgreradikale internettsider. Høgreradikale krefter nyttar belegg frå Aly til å
argumentere for at Hitlers politikk var bra for det tyske samfunnet. Frå tysk
venstreside har Aly fått kritikk for å oversjå dei verkeleg store
krigsprofittørane, som produserte for krigsindustrien og utnytta
tvangsarbeidarar. Han er òg kritisert for å relansere ideen om kollektiv skuld,
og slik viske ut nyansane mellom små og store synder under nazismen. Hans tesar
er i polemikk mot tradisjonell marxistisk historieskriving, som har vektlagt
korleis tyske arbeidarar vart utnytta av Hitler-regimet. På 90-talet var Aly
debattredaktør i avisa Berliner Zeitung. Den gongen skreiv han ein leiarartikkel
der han oppmoda alle dagens tyske pensjonistar til å bidra til erstatningsfondet
for overlevande, aust-tyske tvangsarbeidarar. Leiarartikkelen vart møtt med
massivt raseri, og vart slik eit frampeik mot den debatten Götz Aly har sett i
gang i Tyskland no. 

«Det som gjorde Hitler-staten attraktiv for vanlege folk, heilt fram til dei
siste dagane, var dei mange økonomiske fordelane» 

Liberal modernisering Dette er gårsdagens Med andre ord-tekst i fullstendig
versjon. 

Ved en feiltakelse hadde et avsnitt blitt borte i papirutgaven. Leiande norske
historikarar og intellektuelle som Edgeir Benum og Rune Slagstad har hevda at
dei norske sosialdemokratane etter 1970-talet gradvis let marknadstenking
erstatte likskapsideologi. Men påstandane om høgredreiing er overdrivne. Om ein
bruker skulepolitikken som døme, finn ein ikkje noko eintydig
marknadsliberalistisk vending i Noreg. Meir påfallande er venstresidas
vedvarande likskapsorientering. Standardtolkinga av norsk sosialdemokratis rolle
i norsk politikk er om lag slik: Dei første tiåra etter 1945 vart Noreg regjert
av Arbeidarpartiet som i kraft av sin sterke veljarbasis valsa ned opposisjonen
og tok lett på rettsstatlege prinsipp. Menneska vart sett på som byggjeklossar
og instrument meir enn som frie individ. Sosialdemokrati anno 1950 er lik
teknokrati. Kring 1980 er så ein dramatisk, politisk sett, snuoperasjon
fullført. No er dei tidlegare så handlingskraftige sosialdemokratane reduserte
til ein visjonslaus bande av administratorar som ikkje ynskjer å regulere
samfunnet, fordi dei ikkje lenger veit kva dei vil med det. Sosialdemokratane
gjekk frå vere for styringskåte til å bli politisk impotente. Forklåringa på
forvandlinga har med nyliberalismen å gjere. På slutten av 1970-åra slo
nyliberal økonomisk teori innover ikkje berre Noreg, men heile Europa om lag som
ein tsunami. Det sosialdemokratiske styringsverket vart feid over ende. Norsk
politikk frå 1945 til 2005 kan dermed, i standardtolkinga, oppsummerast slik:
Sosialdemokratiet var først for teknokratisk, deretter for marknadsliberalistisk
- og generelt for lite liberalt. Dei siste åra har eg studert eitt einskild
politikkfelt, skulepolitikken. Motivasjonen bak å granske argumentasjonen i
skulepolitikken har vore jakta på større fugl: Korleis kan norsk politikk
generelt etter 1945 og fram til i dag best karakteriserast normativt-politisk?
Konklusjonane i studien er annleis enn i standardtolkinga: I staden for
teknokrati - liberal modernisering. I staden for høgredreiing - kontinuitet i
likskapsorienteringa. Og i det store og heile har sosialdemokratiet og
venstresida vore meir liberale enn sitt rykte. Kva skuldast forskjellane i
konklusjonar mellom studien og standardtolkinga? To alternative forklaringsmåtar
melder seg. Ei forklaring kan jo vere at å studere skulepolitikken vert for
smalt for å seie noko om større linjer i norsk politikk. Men ei alternativ
forklaring, som er den eg vil argumentere for, er at den analyserte
skulepolitikken faktisk er eit godt inntak til å karakterisere norsk politikk på
breiare basis. Problemet ligg ikkje i studien, men i mange av arbeida
standardtolkinga er basert på. Sett slik har det i mange av dei andre
forskingsarbeida ikkje vorte grave djupt nok i materien - perspektiveringa til
nokon har kan hende jamvel vore forstyrra av eigne politiske haldningar.
Konklusjonane har difor vorte for kraftige. Totaliseringane har sakna
tilstrekkjeleg analytisk støtte. Skulepolitikken kan vere særleg eigna som
inntak til studie av generell politikk. Skulepolitikken kan ikkje berre brukast
til å analysere ein sosioøkonomisk rettferdsdimensjon (venstre - høgre-aksen),
men også den kulturelle rettferdsdimensjonen som handlar om moral, religion og
om identitetspolitikk. I studien er tanken at analyse av privatskuletemaet gjev
eit inntak til å skildre den sosioøkonomiske rettferdssfæren i norsk politikk.
Analyse av religionstemaet gjev ditto når det gjeld den kulturelle. Alle
programformuleringane og stortingsdebattane om private skular og om religion i
skulen i perioden 1945 - 2005 er analyserte i studien. Innhaldet i analysane av
dei to tema vert så brukte til å kommentere norsk politikk generelt. Kva for
konklusjonar utfordrar i størst grad etablerte førestellingar? Svaret kan
oppsummerast i to deler, ein for perioden før 1980 og ein for perioden etter. 1)
Ettpartistaten er Jens Arup Seips spissformulerte karakteristikk av dei første
tiåra etter 1945 då Arbeidarpartiet hadde reint fleirtal og dominerte i norsk
politikk. Eittpartistaten var ikkje av det kommunistiske slaget der det ikkje
gjekk føre seg val: «Det fins en annen type hvor ett eneste parti har oppsuget
all politisk makt, og innforlivet den med seg gjennom lengre tid,» skreiv Seip.
For i staden for «myten» om at veljarane har fått kontroll med byråkratiet , så
er det ein «sannsynlig arbeidshypotese», meinte Seip, at «gjennom partiapparatet
har et byråkrati fått kontroll over velgerne». Også andre radikale historikarar
som Edvard Bull assosierte sosialdemokratiet med ei form for svik - mot eigne
sosialistiske ideal. Rune Slagstad kallar det sosialdemokratiske regimet for
«Arbeiderpartistaten» med tilsikta seipsk klang. For Slagstad fangar nemninga
teknokrati opp mykje av politikken til Arbeidarpartiet. Arbeidarpartiet ville
byggje det nye samfunnet og det nye mennesket. Men ofte rådde ekspertstyre der
politik ken burde vore påverka av rådslaging innanfor klassiske
danningstradisjonar, og der han burde sprunge ut av tradisjonell demokratisk
debatt. I studien av skulepolitikken trer eit anna bilete fram. Det som er
påfallande i debattane når kristendommen står på dagsordenen, er ikkje
maktbruken til sosialdemokratiet, men at ein lét vere å setje makt bak det som
synest å vere utbreidde haldningar i partiet. Det er ein raud tråd i perioden at
sosialdemokratiet etter borgarleg motstand vik tilbake etter at ein først har
kome med framstøyt for å avgrense kristendommens plass i skulen - først to steg
fram: meir seksualundervisning og færre salmar, ikkje lenger obligatoriske
andaktar på lærarskulen, deretter eitt steg tilbake. Politikken andsynes
religion kan ved første blikk tolkast som utslag av ei religionskritisk
haldning. Men eg meiner han ikkje nødvendigvis er det. Sosialdemokratiske
politikarar har fanga opp ålmenne sekulariseringsprosessar i samfunnet. Slike
prosessar fører til veldig smerte for dei truande. Fordi sosialdemokratane
faktisk lyttar på meir eller mindre fortvila representantar for religionen i
Høgre og Kristeleg Folkeparti, vert moderniseringsprosessane i dei felles
institusjonane forseinka. Eg spør: Er ikkje ei nemning som liberal modernisering
meir treffande enn teknokratiomgrepet når det gjeld den politikken som vart
ført? 2) Marknadsliberalismen til Arbeidarpartiet frå slutten av 1970-åra og
framover er sett frå ein synsvinkel eit empirisk faktum. For det norske
samfunnet vart deregulert. Edgeir Benum skriv, og få vil nekte for at skildringa
er korrekt: «Det var ikke bare en 40 - 50 år gammel sosialdemokratisk orden som
gikk i oppløsning [i 1990-åra], men det man hadde vært vant til å oppfatte som
industrisamfunnet.» Men ein ting er det å identifisere politikkendringane som
innebar demontering av klassiske sosialdemokratiske styringsreiskapar i ein ny
type økonomi. Ein annan er det å forstå grunnane og å vere presis i dei
normativ-politiske karakteristikkane. Det er på det siste punktet det kan
spørjast om ikkje historikarmiljøet har gjort det for enkelt for seg. For Benum
vert politikkendringa, at marknadstenkinga vann større innpass og at avstanden
til Høgre vart mindre, sett i samanheng med framveksten av det han kallar eit
sosialdemokratisk storborgarskap. Rune Slagstad knyter endringane til
handlingsvala til sentrale sosialdemokratiske strategar som lét seg kle om til
marknadsteknokratar. Sosialdemokratiets endra styringsevne vert i hans
framstelling delvis eit resultat av visse nøkkelpersonars idéorientering og val.
Han nemner mellom anna Einar Førdes omforming av NRK og Tormod Hermansens
omforming av televerket som døme på den nye marknadsrettinga. Slagstad
etterlyser folkeopplysningstradisjonen i NRK. Men også NRK må reflektere
mentalitetsendringar i tida, og skulefjernsyn har jo vore mellom NRKs største
suksessar dei siste åra - i Harald Eias og Bård Tufte Johansens regi. NRK må
prove eksistensretten ved både å garantere for kvalitet og ved å ha god
sjåaroppslutnad. For om kanalen over tid vart meir for spesielt interesserte,
korleis då forsvare at alle innbyggjarane må betale lisens? Også Telenor måtte
endrast for å bevarast - ved å møte nye teknologiske og rammevilkår med
organisasjonsendringar. At liknande institusjonsmessige endringsprosessar har
funne stad i så å seie alle vestlege land samstundes, tilseier at det meir er
strukturar og teknologi som har endra seg enn einskilde personar i
Arbeidarpartiet som har svikta. Å forklare endringane med den vonde
trollmannenes trylleformular «nyliberalisme» , vert fort eit grep som forkludrar
meir enn det forklarar. Keynesianisme og sosialisme i eitt land kverv som reelle
alternativ i ein globalisert økonomi. I studien har eg ikkje funne noko
høgrevending i den sosialdemokratiske skulepolitikken dei siste tiåra. For ved
utgangen av perioden 1945 - 2005 har Arbeidarpartiet og venstresida ein minst
like sterk likskapsorientering som ved inngangen til perioden. Det kan tilseie
at også andre felt bør studerast med eit nytt blikk før politikken vert
karakterisert normativt-politisk. Dei følgjande kommentarane, om økonomisk
politikk, føreset at sosialdemokratiets haldningar i skulepolitikken har breiare
politisk relevans. Vurderingane oppsummerar altså ikkje ei sjølvstendig empirisk
gransking, men indikerer korleis ei alternativ forståing i høve til
standardtolkinga, kan vere. Ei alternativ tilnærming kunne legge vekt på det som
historisk så å seie er sosialdemokratiets overorda ideologi: innhaldet i
outputlegitimiteten - at styringsmaktene leverer varene til veljarane.
Prinsipielt kan denne seiast å bestå av mange av dei same måla seint som tidleg
i den samla perioden: Vekst og auka velstand, fungerande velferdsordningar og
låg arbeidsløyse er mellom dei viktigaste måla. I komparativt perspektiv kjem
det norske samfunnet til dels svært godt ut i høve til slike mål. I staden for å
vere motstandslause offer for nyliberal ideologi, kan sentrale politiske aktørar
på venstresida ha sett tettare integrasjon i internasjonal økonomi som eit
vilkår for å sikre outputlegitimiteten. Men prisen var auka kompleksitet som
gjorde tidlegare styringsreiskapar ueigna. I 2006 er spenningsforholdet mellom
effektivitet og fordelingsrettferd aktualisert på ein annan måte enn for 30 - 40
år sidan. Kombinasjonen av sterk nasjonal styring og økonomisk effektivitet
(komparativt sett) samstundes eksisterer ikkje lenger som eit reelt alternativ.
Sosialdemokratiets styringsreiskapar vart utforma for å verke innanfor ein
nasjonal kontekst. Men ettersom økonomien flaut friare over landegrensene, verka
dei tradisjonelle styringsreiskapane stadig dårlegare. Då var det reelle
politiske valet: Burde økonomiens ekspansjon stoggast slik at dei tradisjonelle
styringsreiskapane framleis kunne bli brukte? Eller måtte det gjevast slepp på
tidlegare styringsreiskapar for at økonomien skulle verte meir effektiv og
konkurransedyktig på ein større marknad? Høgare vekst eller framleis styring?
Venstresidas politikarar stod i sjakk. For å velje ein politikk som føreseieleg
gav monaleg mindre vekst enn i nabolanda, var knappast politisk mogleg. Framsida
av medaljen var auka velstand. Men baksida var at mange av dei
styringsreiskapane ein hadde, gjekk tapt. Dermed vart maktbalansen forskyvd i
kapitalens retning, og fordelingsrettferda lét seg ikkje gjennomføre like sterkt
som før. Politikken venstresida kan ynskje seg ideologisk, er per i dag for
vanskeleg å gjennomføre. Det neste trekket til venstresida bør difor vere å lage
ein strategi for å gjenvinne politisk kontroll. Politikken må komme etter
økonomien over landegrensene. Paradoksalt nok synest dei delane av venstresida
som er mest kritiske til manglande styringsevne i dag, også å vere dei som strir
mest mot utviklinga av kosmopolitiske institusjonar - i motsetnad til radikale
sosialdemokratar i Noreg og i Europa. Fordi handlekrafta til slike institusjonar
i dag er for lita, venter vi enno på venstresidas mottrekk. «Det neste trekket
til venstresida bør difor vere å lage ein strategi for å gjenvinne politisk
kontroll» 

Etter Anna Tomt: Berre biletet og blomane vitnar om at her arbeidde ein av
Russland sine mest respekterte og frykta journalistar. 

Gjennom reportasjane sine avslørte Anna Politkovskaja statleg maktmisbruk og
hæren si brutale framferd. Den første snøen har lagt seg over Moskva. Folk som
ennå ikkje har funne fram vinterfrakken, hutrar gjennom gatene. I vaktbua
utanfor bygninga der avisa Novaja Gaseta held til, sjekker tre strenge kvinner i
varme vattvestar identifikasjonspapir og avtaleboka før ein slepp gjennom
slusene. I tredje etasje er det uvanleg stille til redaksjonslokale å vera.
Ingen gneldrande redaktør, ingen bristeferdig vaktsjef eller journalistar som
snurt klagar over kutt i teksten. Skribentane sit bøygde over arbeidet på
kontora sine, går stille i gangane når dei skal til og frå. På veggen heng
bilete av Anna Politkovskaja. Anja - kollegaen som for berre ein månad sidan
vart myrda på veg inn i sitt eige hus. Den 48-år gamle reporteren, kjend for si
kritiske dekning av krigen i Tsjetsjenia, pla seia at det var ei fordømt plikt
overfor ofra som fekk henne til å halda fram med det farlege arbeidet sitt.
Ifølgje ein av redaktørane hennar, Vitalij Jarosjevskij, er det same kjensla som
har fått redaksjonen til å iverksetja si eiga etterforskning av mordet. Fryktar
ikkje - Det er ei menneskeleg plikt, ei æressak. Skal dei liksom få drepa alle
slik? Me må leita etter dei skuldige og finna dei. Her er det ikkje rom for
tvisyn. - Korleis har mordet virka inn på arbeidet dykkar? - Det er ei personleg
ulukke, ein tragedie for kvar av oss. Men me kjenner ikkje frykt. Ikkje fordi me
er så tapre, men fordi ein rett og slett ikkje kan stå opp kvar morgon og
tenkje, herre min gud, er dette min siste dag? Politkovskaja gav opp noko av seg
sjølv i det ho dreiv med noko som var så dødeleg. Men ho levde ikkje i frykt, då
hadde ho jo ikkje kunna arbeida. Redaksjonen jobbar som normalt, i den grad det
er mogleg å tala om normalt etter slik ei tragedie, seier Jarosjevskij til
Klassekampen. Spekulerer ikkje Fleire journalistar jobbar med drapet på full
tid, men Jarosjevskij vil ikkje seia noko om metodane dei nyttar eller kva
teoriar dei jobbar etter. Ikkje før alt er klart. President Vladimir Putin venta
i to dagar før han kommenterte drapet på ein av dei mest kjende journalistane i
landet, men skal ha gitt etterforskninga høgste prioritet ved å gje saka til
riksadvokaten. Tre hovudteoriar som involverer politiet, tsjetsjenske
styresmakter og hæren, verserer om kven som kan ha teke livet av Politkovskaja.
Novaja Gaseta samarbeider med dei offisielle etterforskingsorgana, men vil ikkje
sjølve spekulera. - I dei sju åra Anna jobba i avisa trykka ho nærare 600
artiklar. På grunnlag av hennar publikasjonar vart det reist 39 straffesaker,
nokre av desse førte til dommar. I artiklane hennar stod namna til mange som
mildt sagt ikkje likte arbeidet hennar, seier Jarosjevski. Sjefredaktøren og
stadfortredaren hans har fått livvakter. Jarosjevskij er uroa også for
etterforskarane sine, men vågar å tru at noko godt kan koma ut av innsatsen
deira. - Me har ei trist røynsle med slike etterforskingar her i avisa. Dette er
den tredje journalisten hjå oss som døyr. Med hjelp frå Novaja Gazeta fann
etterforskarane den mistenkte i drapet på Igor Domnikov, han står no for retten.
Me synte for oss sjølve og for andre at me kan finne mordarar som utfører tinga
og politiske drap. Rundt 400 aviser, tidsskrift og radiostasjonar frå fleire
land lånte logoane sine til utgjevinga av ei spesialavis til minne om Anna
Politkovskaja tre veker etter drapet. Støtta frå ein gigant som Financial Times
varmar, men Jarosjevskij påpeikar at dei russiske storavisene glimrar med sitt
fråver: Komsomolskaja Pravda, Moskovskaja Komsomoltsa, Argumenti i Fakti,
Ogonjok, Moskovksije Novosti, Itogi, Russkaja Gaseta og Kommersant. - Eg kjenner
at kollegialiteten - solidariteten mellom dei russiske media - er i ferd med å
forsvinna, seier Jarosjevski. Attende i tid Helsinkigruppa i Moskva, Memorial og
fleire andre menneskerettsorganisasjonar hevdar at russiske borgarar sine sivile
rettar er i ferd med å verta innskrenka, at statleg propaganda fortrenger fri
meiningsutveksling, at kritikk av styresmaktene ofte vert oppfatta som
regimeundergraving og at presset mot uavhengige media og einskilde journalistar
aukar. Som medredaktør i ei av dei pressa uavhengige avisene i landet, teiknar
Jarosjevskij eit bilete av det russiske medielandskapet som etter kvart tykkjest
like einsformig som ein sovjetisk forstad. Særleg er redaktøren uroa over tv,
der staten vinn stadig større kontroll. - Me er på veg attende i tid. Ei trist
utvikling er på gang i Russland. Tv-kanalane bryt elementære reglar for
journalistikk og blandar fakta med kommentar. Før fekk me fakta - punktum,
slutt. No leiar ei frøken nyhendeprogrammet og seier med eit pent smil: «Den
oransje koalisjonen som arbeidar etter prinsippet 'di verre, di betre'», om
regjeringsskrisa i Ukraina. Eg kunne gitt deg mange slike døme. Ifølgje
Jarosjevskij har reportasjane ofte ein antiamerikansk, antigeorgisk eller
anti-vestleg brodd. Redaktøren er ikkje i tvil om kven som står bak denne
utviklinga og samanliknar tilhøvet for mediene under dei to siste presidentane.
Medan det var folkeleg stønad, og ikkje tv-dekninga, som ga Jeltsin den
posisjonen han fekk, var Putin først så godt som ein ingen, med ein oppslutnad
på null. - Då den andre tsjetsjenske krigen braut ut og propagandamaskina kalla
tv til å driva med full styrke, steig reitinga til vers. I dag har herr
president ein oppslutnad på 70 prosent. Takka vere han går fjernsynet i hundane.
Fjernsynet er ikkje eit middel for massemedia, men for massepropaganda,
konstaterer Jarosjevksij oppgitt. Mangfald i avisene Medan dei største
tv-kanalane i Russland er kontrollerte av staten, er mange av dei trykte mediene
i Russland eigd av private. Her finnst det eit visst rom for meiningsmangfald.
Jarosjevskij meiner styresmaktene ikkje har vigd avisene like mykje merksemd som
tv-kanalane, men at dei likevel fylgjer med. - Ta avisa Kommersant. Milliardæren
Alisher Osmanov er ny eigar, ikkje berre av avisa, men av heile Kommersant
forlag. I eit intervju med Novaja Gaseta erklærte han at han er lojal og audmjuk
i forhald til styresmaktene. Eit anna døme er Moskovskie Novosti, som vart kjøpt
opp av den omstridde mangemillionære Arkadii Gaidamak. Tidlegare var avisa eit
talerøyr for perestroika. Gaidamak, som burde ha vore utlevert til Frankrike på
grunn av mistanke om ulovleg våpenhandel, har altså kjøpt avisa. Han seier han
støttar Kreml. Kva sit me att me då? Utsett yrke Ifølgje Komiteen for trygging
av journalistar, CPJ, var Politkovskaya den 13. journalisten som vart drepen i
det som liknar eit tinga drap sidan president Putin kom til makta. Ho var den
43. journalisten som måtte bøta med livet på grunn av arbeidet sitt i laupet av
dei siste 15 åra. I minneavisa har Novaja Gaseta prenta namnet på 211 russiske
og utanlandske journalistar og pressefolk som har dødd her sidan 1992. I denne
perioden har Russland vore det tredje mest dødelege landet i verda for
journalistar, etter Irak og Algerie. - Korleis reagerer einskilde journalistar
på desse tilhøva? - Me har sjølvsensur. Mange er skræmde og tykkjer det er best
å leva i fred. Det rådande prinsippet tykkjest likevel å vera: Styresmaktene er
bra, folket vårt er bra, hæren er bra, maktstrukturane er bra - alt er bra. Kva
står det då att å skriva om? At vodkaen forgiftar oss, spør Jarosjevskij og
viser til dei over 150 russarane som har døydd etter å ha drukke urein vodka dei
siste vekene. Etterlyser kynisme Gjennom reportasjane sine avslørte Anna
Politkovskaja statleg maktmisbruk og formidla lagnaden til ofra for hæren si
brutale framferd. Dei siste artiklane som ho aldri rakk å skriva ferdig, handla
om korleis dei russiskstøtta styresmaktene i Tsjetsjenia står bak grove overgrep
mot sivile i republikken. - Når ein journalist legg fram prov på at regimet driv
med bortføringar og tortur, er det vanskeleg å koma unna, seier Jarosjevskij. I
Noreg hadde dette fått følgjer. Slik er det ikkje i Russland. - I kva grad er
folk opptekne av dette? - Den tenkjande delen av folket tykkjer det er
urovekkjande. Mange hugsar korleis me ein gong hadde det. No er høvet svært
likt. Ein har ikkje lov å kritisera presidenten, han er nummer to etter gud. To
folk Novaja Gaseta er ei mindre avis som kjem ut to gonger i veka med eit opplag
på rundt 500.000 eksemplar. Politkovskaja sine artiklar er ukjende for dei
fleste russarar. Fleire tusen vener, kolleger og sympatisørar møtte opp i
gravferda hennar, men kva tyder eigentleg dette mordet for det russiske
samfunnet? Jarosjevskij dreg på det. - Diverre må eg konstantera at Anna
Politkovskaja sin død ikkje rokka ved nokon ting. Det russiske samfunnet er
fullstendig likesælt. Han forklarar. - I Russland har det alltid levd to folk,
eit moderne og eit tradisjonelt. Dei fleste har lett levd seg gjennom to
tsjetsjenske krigar. Demonstrasjonane mot krigen samla maksimum 2000 menneske på
Pusjkin-plassen i ein by der det bur 11 millionar menneske. Folk svelgte
gisseldramaet på Dubrovka-teatret og Beslan. Det var eit sjokk for oss då
tusenar friviljug gjekk ut på gatene i Roma i solidaritet med ofra i Beslan. I
Russland har me eit syn på oss sjølve som eit pasjonert folk, at me ikkje kan
leva med at vår neste sørgjer - det er fullstendig vrøvl, seier redaktøren og
siterer Dostojevskij. «I det russiske mennesket foreiner den store dragninga mot
sjøloppofring seg lett med den store dragninga mot det nedrige». Jarosjevskij
meiner styresmaktene fører ein kamp med journalistane. Han vonar kampen i
framtida ikkje får slike følgjer som no. - Ein av våre sovjetiske forfattarar og
historikarar utvikla ein teori om politiske klimaskifte som sa at ein
tiårsperiode med tøvêr og demokratisering i Russland alltid vert avløyst av ein
20-års periode med stagnasjon og einsforming. - Eg trur ikkje me har kome til
midten av desse 20 åra, og eg er ikkje optimist, seier redaktøren. Fakta * 7.
oktober vart Anna Politkovskaja drepen utanfor heimen sin i Moskva. Den russiske
journalisten var mellom dei krassaste kritikarane til russiske styresmakter,
spesielt av krigføringa i Tsjetsjenia. * Russland er eit av dei farlegaste landa
for journalistar, og kritikarar ottast for presse- og ytringsfridomen i landet.

Om ansvar 

Dagens leder * Adecco-skandalen har potensial til å verte eit grunnleggjande
oppgjer med konkurranseiveren på borgarleg side, ikkje berre i Oslo, men over
heile landet. Etter at Dagsrevyen avslørte at tilsette på det Adecco-drivne
Ammerudlunden sjukeheim jobba 84 timar lang veke utan overtidsbetaling og måtte
overnatte i kjellaren for å få døgeret til å gå rundt, har det komme både banale
og prinsipielle reaksjonar. Det banale, det vil seie openberre, er at
Arbeidstilsynet varslar tilsyn og mogleg politimelding av sjukheimen, og at
eldrebyråd Cecilie Brein (Frp) vil granske begge sjukeheimane Adecco Helse driv
i kommunen. Den prinsipielle sida er det Fagforbundet-leiar Jan Davidsen og
partiet Raudt har komme med: Kast dei kommersielle selskapa ut. * Adecco-saka
har fått mykje merksemd av di både Høgre-leiar Erna Solberg og eldrebyråd Sylvi
Listhaug frå Frp (som Brein vikarierer for) har prisa Ammerudlunden som eit
føregangsdøme for kommunale sjukeheimar. Men dei tilsette i Fagforbundet og
bystyrerepresentantane for Raudt veit at dette berre er den siste i ein lang
rekke slike saker, kor profittdrivne selskap har skumma skattepengar på å tyne
dei tilsette, godt hjelpte av Høgre- og Frp-politikarar som ikkje nett la seg i
selen for å granske prova på sosial dumping som fagrørsla la fram i 2009.
Mesteparten av kostnadene ved å drive sjukeheim, kommunalt reinhald og liknande
tenester er nettopp løn og pensjonskostnader. Då vil nesten eitkvart framstøyt
på å spare pengar, til dømes ved konkurranseutsetjing, slå ut i auka press på
dei tilsette. Det kjem ein ikkje unna ved berre å skrive ut bøter til Adecco. *
Vi tek oss fridommen til å minne om valkampen i 2009, kor Siv Jensen vart
konfrontert med misnøgde eldre på ein privat sjukheim i Oslo. Då sa ho «No er jo
ikkje dette ein sjukeheim som er driven av kommunen». Dimed prova ho at Frp trur
dei er kvitt ansvaret om dei skyflar oppgåvene ut til private. No må SV og Ap
bestemme seg: Skal dei lytte på dei tilsette og mogleg byrådspartnar Raudt, og
kaste dei private selskapa ut, eller skal dei stillteiande gje si aksept, og
dimed bidra til nye avsløringar neste år? Truleg vil dette i praksis særleg
dreia seg om språkopplæring. Under kap. 3.5.4 gjer vi greie for kva konsekvens
språkopplæringsperspektivet spesielt og eit utvida ansvar generelt bør få å seia
for den ytre organiseringa av Språkrådet. Departementet vil setja ned ei
hurtigarbeidande ekspertgruppe med mandat å leggja fram eit konkret forslag til
korleis Språkrådet sitt ansvar for andre språk i Noreg enn norsk kan
konkretiserast og avgrensast. Samansetjinga av gruppa vil mellom anna bli
vurdert i samråd med Arbeids- og inkluderingsdepartementet. Ikkje minst må ein
her avgrensa det spesifikt språkpolitiske ansvaret mot det ansvaret og dei
verkemiddel ulike andre departementet har når det gjeld opplæringsspørsmål og
minoritetsspørsmål. Ei utviding av ansvarsområdet for Språkrådet til å gjelda
andre språk enn norsk vil i prinsippet også kunna omfatta samisk. Det er likevel
for tidleg å ta stilling til om Språkrådet skal ha ei nærare definert rolle også
når det gjeld samisk språk, og det blir difor ikkje teke stilling til det i
denne meldinga. Dette spørsmålet må drøftast nærare med relevante instansar og
avklarast i samsvar med gjeldande prosedyrar for konsultasjonar med Sametinget.
Det vil difor inngå som ein del av det etterfølgjande oppfølgingsarbeidet. 3.5.4
Organiseringa av Språkrådet 3.5.4.1 Nytt fagråd for språkopplæring og språklege
mindretal Når Språkrådet får eit utvida ansvar for spørsmål som gjeld andre
språk enn norsk, er det også naturleg at dette blir reflektert i den ytre
organiseringa av institusjonen. Etter gjeldande vedtekter skal verksemda i
sekretariatet og styret i Språkrådet byggja på eit førebuande arbeid i eit
system av fagråd. Det er fastsett at styret kan nemna opp inntil fire fagråd med
inntil sju medlemmer i kvart. Denne ordninga er tufta på ein modell som vart
foreslått av det interimsstyret som frå sommaren 2004 stod i spissen for
arbeidet med omdanninga av institusjonen. I framlegget til departementet i juli
2005 hadde interimsstyret med ein merknad som opna for å oppretta eit femte
fagråd dersom departementet seinare skulle bestemma at dei nye minoritetsspråka
burde inn under ansvarsområdet til Språkrådet. Det vart også opplyst at to
styremedlemmer hadde streka under at det ikkje burde gå lang tid før ein
vurderte å oppretta eit femte fagråd for «minoritetsspråksituasjonen.» I
meldinga frå Kunnskapsdepartementet er det drøfta om Språkrådet eventuelt kan
spela ei rolle som eit fagorgan for språk i opplæringa, og at dette i så fall
vedkjem alle dei språka som det blir gjeve opplæring i etter fagplanar som
Kunnskapsdepartementet har fastsett. Det er også nemnt som eit døme at det i
Austerrike finst ein breitt samansett språkopplæringskomité som fungerer som ein
tenketank på tvers av sektorar og nivå og som eit informasjonsforum overfor
utdanningsdepartementet. Med utgangspunkt i det som her er skissert, vil
departementet endra vedtektene for Språkrådet slik at det kan oppnemnast eit
femte fagråd. Føresetnaden vil vera at dette fagrådet skal ha ansvar for å
arbeida med overordna spørsmål som gjeld rettar og interesser for alle med
samisk eller minoritetsspråkleg bakgrunn eller tilknyting, og for spørsmål som
spesielt gjeld språkopplæring i eit samfunn som blir stadig meir fleirkulturelt
og avhengig av internasjonalt samkvem. Eit viktig formål for dette fagrådet bør
også vera å arbeida for språkleg toleranse og gjensidig respekt mellom personar
og grupper med ulik språkleg bakgrunn. Særleg bør fagrådet arbeida for å fremja
dei felles interessene til alle som på den eine eller andre måten tilhøyrer eit
språkleg mindretal i landet. Særleg må rådet leggja vekt på å motverka alle
tendensar til motsetnader mellom språklege minoritetar og mindretal. Fagrådet
bør spesielt ha som oppgåve å byggja bru mellom nynorsk og alle dei nye
minoritetsspråka, slik at ikkje latente konfliktar og praktiske vanskar får lov
å utvikla seg slik at det verkar til gjensidig skade for så vel nynorsk som eit
mindre brukt språk som for den tilgangen også dei minoritetsspråklege må ha til
i utgangspunktet å møta begge dei norske målformene på lik linje med norske
morsmålsbrukarar, jf. nærare omtale i kap. 8. På denne bakgrunn kan dette nye
fagrådet førebels omtalast som eit fagråd for minoritetsspråk, språklege
mindretal og framandspråk og med språkopplæring som hovudperspektiv. Særleg med
tanke på språkopplæringsdimensjonen vil den meir detaljerte utforminga av det
nye fagrådet bli nærare drøfta med Kunnskapsdepartementet. Det er elles naturleg
å sjå etableringa av dette rådet i samanheng med det arbeidet som skal gjerast
av den gruppa som skal førebu utvidinga av ansvarsområdet til Språkrådet slik
som nemnt under kap. 3.5.3.7 ovanfor. 3.5.4.2 Konsekvensar for fagrådssystemet
elles Eit nytt fagråd som på denne måten får arbeids- og ansvarsområdet sitt
skissert ovanfrå, kan utgangspunktet gripa inn i det fagrådssystemet som er
fastlagt etter gjeldande vedtekter. Her heiter det nemleg at arbeids- og
ansvarsområdet for kvart fagråd skal fastsetjast av styret, og at fag- og
oppgåveprofilen deira dessutan kan justerast over tid avhengig av aktuelle
utfordringar og strategiske prioriteringar. Eitt av dei fire fagråda som det
sitjande styret har oppnemnt, er dessutan fagrådet for skule og offentleg
forvaltning. Til det siste er å seia at skuledelen av mandatet for dette
fagrådet legg vekt på norskundervisninga og har eit klart
språkstyrkingsperspektiv. Dette er såleis eit nokså annleis utgangspunkt enn det
fagrådet for språkopplæring og mindrespråksspørsmål som er skissert ovanfor.
Likevel vil det liggja an til ei viss overlapping, og det kan difor bli
nødvendig å justera arbeids- og ansvarsområdet til dette fagrådet når det nye
blir etablert. Departementet vil i første omgang drøfta denne saka med styret og
reknar med at det ikkje vil vera vanskeleg å koma fram til ei tenleg løysing.
Deretter vil departementet vurdera i kva grad det måtte bli nødvendig å
omdefinera noko av det som no står i vedtektene om retten til å oppnemna og
fastleggja arbeidsområdet til fagråda. Departementet vil halda fast ved at
styret i utgangspunktet bør ha desse fullmaktene så langt råd er. 3.5.4.3
Gjennomgang av organisasjons- og styringsmodellen Systemet med fagråd er
etablert for å sikra at Språkrådet har breiast mogleg samfunnskontakt for
arbeidet sitt. Etter vedtektene skal dei formidla synspunkt og impulsar frå det
norske språksamfunnet til styre og sekretariat, og dei har også høve til å ta
sjølvstendig initiativ innanfor eige arbeidsområde. Fagråda erstattar på sett og
vis den tidlegare rådsforsamlinga på 38 medlemmer som utgjorde det
organisatoriske fundamentet for den tidlegare institusjonen, Norsk språkråd.
Denne forsamlinga møttest til forhandlingar ein gong for året og drøfta og
gjorde vedtak i ulike språkpolitiske spørsmål og valde seg imellom eit styre på
seks og ei fagnemnd på åtte medlemmer. Noko av ambisjonen med omdanninga, slik
det mellom anna vart uttrykt i det notatet departementet sende på høyring i
januar 2004, var å gje den nye institusjonen eit breiare fundament i samfunnet
enn det ein kan oppnå gjennom formell rådsrepresentasjon. Det heitte at
siktemålet var at denne breiare medverknaden måtte skje i meir aktive, varierte
og fleksible former enn det som er mogleg å oppnå gjennom årlege rådsmøte der
formelt utpeikte representantar møtest til drøftingar og avrøystingar i fast
organiserte former. I tillegg til eit opplegg for hyppigare aktivitet og meir
fleksible kontaktar var tanken også at det ville vera meir målretta og gje
større effekt når ei stor forsamling med eit i prinsippet altomfattande
arbeidsområde vart erstatta av fire mindre grupper med eit tematisk avgrensa
arbeidsområde. På den andre sida er det den viktige skilnaden samanlikna med den
gamle rådsforsamlinga at fagråda ikkje har formell avgjerdsrett. Dei er
oppnemnde av og formelt underordna styret, og styret er for sin del oppnemnt av
departementet. Slik sett er det nye Språkrådet eit direktoratsliknande
statsorgan som arbeider på oppdrag frå og har alle sine fullmakter direkte frå
departement, regjering og storting, medan det gamle Norsk språkråd var meir
uavhengig på den måten at det hadde sin basis i eit råd som var oppnemnt av i
alt 17 ulike instansar, både offentlege institusjonar og private organisasjonar.
Den nye institusjonen har fungert altfor kort tid til at det lèt seg gjera å
vurdera i kva grad omdanninga kan seiast å ha vore vellykka. Dette må også
sjåast i lys av den omforminga av språkpolitikken som er skissert i denne
meldinga. I denne politikken skal Språkrådet etter føresetnaden spela ei svært
sentral rolle. Det må difor vurderast om det er behov for justeringar og
tilpassingar. Departementet vil så snart denne meldinga er lagd fram, drøfta med
styret for Språkrådet, og med direktøren og fagrådsleiarane, røynslene med den
nye modellen for organisering og styring av Språkrådet for å vurdera om det alt
no er behov for justeringar eller tilpassingar. Det kan eventuelt vera tale om
justeringar av element i sjølve organisasjonsmodellen, i kommunikasjonen mellom
Språkrådet og departementet og eventuelt i det formelle regelgrunnlaget som den
noverande ordninga byggjer på. I utgangspunktet legg ikkje departementet opp til
prinsipielle endringar. Men med den auka oppgåvemengda som Språkrådet vil få
innanfor eksisterande ansvarsområde, og i tillegg den utvidinga av
ansvarsområdet som meldinga legg opp til, er det likevel nødvendig med ein
gjennomgang for å vera sikker på at organiseringa og forankringa av
institusjonen er optimalt tilrettelagd. 3.6 Oppsummering av prioriterte,
overordna tiltak 1 Regjeringa vil etablera språkpolitikk som eit heilskapleg,
sektorovergripande politikkområde med kulturpolitisk forankring. 2 Departementet
foreslår fem overordna mål for den nye språkpolitikken, jf. kapittel 3.1.1. 3
Departementet vil styrkja Språkrådet som operativt fagorgan for ein
sektorovergripande språkpolitikk. 4 Departementet vil saman med Språkrådet
gjennomgå den nye organisasjons-og styringsmodellen for Språkrådet for å vurdera
om det er behov for justeringar. 5 Ansvarsområdet til Språkrådet vil bli utvida
til å omfatta også andre språk enn norsk. 6 Språkrådet får eit nytt, femte
fagråd med ansvar for minoritetsspråk, språklege mindretal og framandspråk og
med språkopplæring som hovudperspektiv. 7 Departementet vil utarbeida eit
framlegg til lovforankring av Språkrådet. 8 Departementet vil setja i gang
arbeidet med ei overordna språklov som skal slå fast den status og funksjon det
norske språket må ha som hovudspråk i Noreg, og kva status og rolle andre språk
enn norsk skal ha. 9 Departementet vil etablera eit permanent språkpolitisk
oppfølgingsregime, jf. dei påfølgjande punkta 10-13. 10 Departementet vil
etablera eit system for språkpolitiske høyrings- og konsultasjonsordningar. 11
Departementet vil styrkja det språkpolitiske kunnskapsgrunnlaget i Språkrådet
slik at språkpolitiske tiltak blir godt forankra i dokumentasjon og analyse. 12
Departementet vil gje Språkrådet i oppgåve å utarbeida ein årleg språkpolitisk
tilstandsrapport, eit såkalla språkbarometer. 13 Departementet vil gjera
framlegg om å lovfesta at det skal leggjast fram ei periodisk stortingsmelding
om språkpolitikk i kvar stortingsperiode. 14 Departementet vil gjennomgå
gjeldande målbruksreglar og greia ut behovet for eit oppdatert og tilpassa
regelverk om bruk av bokmål og nynorsk i staten, og om det bør vera nærare
målbruksreglar også for kommunesektoren. 15 Departementet vil senda på høyring
eit framlegg til avklaring av verkeområdet for den noverande mållova tufta på
dei same avgrensingskriteria som i den nye offentleglova. Så eit par ord om
satsinga på å bevara det biologiske mangfaldet. Der har Regjeringa ved
miljøvernministeren vist ei frisk satsing når det gjeld å verna området og
følgja opp behandlinga av meldinga. Og det står trass i alt, som også
representanten var inne på, at ein skal sikra det biologiske mangfaldet gjennom
dei løyvingane som er. 

Men eg trur at vi kunne ta kapittel for kapittel og sagt at sjølvsagt skulle vi
hatt meir pengar, men i avveginga mellom ulike budsjettpostar har vi funne ein
god miljøprofil denne gongen. Ingmar Ljones (KrF): Regjeringa og
regjeringspartia satsar på ei meir robust energiforsyning enn det som er
tilfellet i dag. Det er ei målmedviten satsing på energisparing og nye og
fornybare energikjelder. Enova har jo no fått ein unik sjanse til å tilføra så
mykje som 10 TWh årleg i ny elproduksjon og elsparing innan 2010. Dessutan
satsar denne regjeringa og regjeringspartia på bruk av miljøvennleg naturgass.
Vi har lagt til rette for opprusting og utviding av vannkraftverk innafor
miljømessige rammer, og det er gitt mange konsesjonar til å kunna utvida og
oppgradera kraftverk, og det vil bli ei betydeleg utfordring. Dessutan – det
høyrest kanskje merkeleg ut – er nettopp denne regjeringa og regjeringspartia
med på å framskunda gasskraftverk med CO2handtering for å skaffa meir energi.
Det er no laga ein handlingsplan som inneber signal om å redusera oljefyringa
med 25 pst. Mange har slike kjelar med oljefyring på plass og kan ta dei i bruk
i det unntakstilfellet som er akkurat no. Men det er like viktig å nemna at
gjennom plan- og bygningslova er det lagt til rette for å kunna påby nye
utbyggingsområde og leggja til rette for vassboren varme. 

Vi må ikkje bli så opptekne av den vanskelege straumsituasjonen som er no, med
aukande straumprisar og ganske nedtappa magasin, at vi gløymer å fokusera på
miljøriktig energi, der vassboren varme, varmepumper m.v. går inn som ein viktig
del. Ingmar Ljones (KrF): Eg skal ikkje gi nokon karakteristikk av
representanten Malvik som hadde ordet, men eg skal gi ein liten karakteristikk
av innlegget, nemleg at det å peika på alt det som måtte vera vrangt og uheldig
i budsjettet, vinn alltid gjenklang hjå mange. Og som ein liten parentes til den
generelle behandlinga av budsjettet dette året: Det har vore sørgjeleg å
registrera kor mange politikarar som har vore aktivt framme og fortalt om kor
dårleg det står til, og kor mykje vrangt og vanskeleg det er. Slik også innafor
miljøpolitikken. Men det er viktig at vi i fellesskap kan satsa på det vi er
einige om, og dei betydelege miljøutfordringane vi har. Avslutninga på innlegget
til representanten Malvik var kanskje eit lite signal om at vi kan arbeida
saman, for SV sitt program og SV sine formuleringar har veldig mykje felles med
det som er Regjeringa sin miljøpolitikk. Difor er det viktigare å visa til dei
stega og dei framstega som vi tek i høve til miljøpolitikken, enn stadig å nemna
det som ein synest er for smått og for lite. Eg nemnde litt tidlegare at
Kristeleg Folkeparti er glad for at vi er i samarbeid med Høgre i regjering, for
på den måten å flytta tyngdepunktet i norsk miljøpolitikk i rett lei. Det endå
meir positive er at denne gongen har Framstegspartiet skrive seg inn i fleire
merknader som går direkte på positive og gode miljøtiltak, og difor ser vi fram
til eit samarbeid. Vi har ei betydeleg satsing, som eg nemnde, innafor Enova.
Det er betydeleg forsking på å få f.eks. CO2-frie gasskraftverk, og eg
understrekar miljøvennleg bruk av naturgass og fornybar energi. Det er jo der
ein verkeleg må satsa no, og eg skal forsikra at alle gode innspel vil bli
vurderte nøye og tekne med. 

Men det er alltid ei avveging i budsjettsamanheng. MY «Marie Claire» vil
korrespondere både med MS «Telemarken» som kjem frå Norsjø og MS «Victoria» som
kjem frå Skien kvar dag. - Som me har påpeika heile tida er det totaltilbodet
som er viktig for oss og kundane. Dei ynskjer ei totaloppleving, og det er me
glade for at me no kan tilby. 

Det er klart at det kostar oss mykje i kroner og øre å leige båten, men me og
eigaren vår, Thor Morten Halvorsen, har tru på dette, smiler Normann. Halvorsen
har teke dette initiativet, og det må seiast å vere spenstig gjort. Leigeavtala
for båten gjeld i to månader og går ut 9. august. For hotelldirektøren blir det
spanande tider framover. - Me ser fram til å kome i gang, og som sagt har me
stor tru på dette prosjektet. 

Til hausten må me sjølvsagt evaluere sommaren, og då kan me sjå om det er
grunnlag for å halde fram med eigen båt, seier Normann. Så langt i år har
småbåttrafikken gått merkbart ned, og hotelldirektøren har lyst til å kaste eit
blikk til Nils Gjerde som sit i regionstyret for Telemarkskanalen. - Eg skulle
ynskjer at båthamna på Dalen kunne rustast opp slik at ho blei meir
småbåtvenleg, er oppmodinga ho sender Gjerde. Motoryachten «Marie Claire» er
leigd med mannskap, og dei fleste av mannskapet er andelseigarar i båten. - Me
gler oss til å kome i gang. Eg får vere kaptein på hotellet så får mannskapet ta
seg «Marie Claire», avsluttar ein optimistisk og opprømt hotelldirektør. 

Fotballfeber i Fyresdal 

Solkrem og veske 

Stor interesse 

Trene for å bli betre 

Ambisjonar Over hundre fotballivrige barn hadde meldt seg på til årets
fotballskule i Fyresdal. 

Tysdag morgon var det ingen som forsov seg. 114 barn var tysdag føremiddag klare
for fotballskule i Fyresdal. 

Nokre av trenarane var spelarar frå Pors fotballag i Grenland. For tredje år på
rad arrangerar fotballgruppa i Fyresdal ein fotballskule. Det heile starta på
impuls og tilfeldigheitar for tri år sidan. Tidlegare har born frå Fyresdal vore
med på fotballskulen i Vrådal, og eit år var det i alt 60 påmeldte frå Fyresdal
men Vrådal fotballskule hadde berre kapasitet til å ta 35 frå Fyresdal kommune.
- Då me fekk greie på at Vrådal ikkje kunne ta alle påmeldte frå Fyresdal,
forstod me at det hadde blitt vanskeleg å velje kven me skulle sende. Då kom me
på ideen om å starte ein eigen fotballskule her i Fyresdal. 

Og det har vore veldig vellykka, fortel Olav Inge Nordbø. - Det fyrste året
hadde me skikkeleg regnvær, men dei siste har vore svært varme. I fjor opplevde
me at mange barn blei solbrente. 

Derfor har me teke nokre førehandsreglar i år, og sidan det er meldt godver er
det viktig med solkrem og godt veskeinntak, seier Torild Bondal. I år er det 114
deltakarar på fotballskulen, derav 70 gutar og 44 jenter. Alderen sprikar i
utgangspunktet frå 6 til 16 år, men arrangøren har teke med 5 åringane frå SFO
også. - Fotballbanen me brukar ligg på skuleområdet, og for at ungane på SFO
ikkje skal sitje inne å sjå på at alle dei andre sparkar fotball, har me teke
med 5-åringane. Det trur eg er bra og moro for dei minste òg, seier Nordbø.
Trenarane på fotballskulen er lokale fyresdølar og samt nokre frå fotballaget
Pors i Grendland. - Nokre av dei som nett er blitt for gamle til å bli med på
fotballskule hadde lyst til å vera med i år òg, men då det ikkje let seg gjera
fann me ut at dei kunne delta som trenerar for dei yngre, seier Nordbø.
Fotballgruppa i Fyresdal har eit luksusproblem når det gjeld friviljuge
dugnadsarbeidarar. - Sidan det er veldig mange foreldre og lokale som ynskjer å
hjelpe til med arrangementet, har me problem med å gje alle arbeid. Då me rigga
til fotballbanen og alt som høyrde til arrangementet på tysdag, blei me ferdige
på eit blunk. Det går fort når ein er mange. Me har meir enn nok folk til
matlaging, utsal, helsestasjon, rydding, vasking av garderobar og vidare. 

Det er ikkje berre at dei melder seg tilgjengeleg, men fleire har veldig lyst
til å gjera spesifikke oppgåver, seier Nordbø. Mange av barna er med på
fotballskulen for at det er sosialt og morosamt, men det er mange som drøymer om
at dei ein dag blir profesjonelle fotballspelarar. På fotballskulen lærer dei om
skotteknikk, ballhandling og pasningar. Det siste kan journalisten skrive under
på at trengs litt trening på. Då underskrive sit saman med Torild Bondal, Olav
Inge Nordbø og ein journalist frå Telemarksavisa, kjem ein ball susande gjennom
lufta. Ballen treff bordet me sit ved og sprett deretter opp i handa, slik at
kaffikoppen blir tømt over heile andletet. Både skjorte og bukse blir vatna
godt. 

Heldigvis er sola så sterk at bladfyken og blokka hans turkar i ein fei. Stefan
Tor Leifurson (8) er på fotballskulen for tredje gong, og når VTB spør han kva
det beste fotballaget i verda er svarar han Odd Grenland. Rundt han står 6 andre
jamaldrane og ropar opp diverse kjente fotballklubbar. - Kunne du tenkt deg å
bli profesjonell fotballspelar på Odd Grenland? - Ja, det hadde vore kult. Erik
Bjørnerud (8) skyt raskt inn at han på måndag såg Morten Fevang i ein
blomsterbutikk på eit kjøpesenter i Skien. - Kva trur du Morten Fevang gjorde på
ein blomsterbutikk? Erik og dei andre gutane ler litt, før Erik svarar. - Eg
trur han kjøpte blomar til kjærasten sin. 

- Foreldra er den viktigaste rollemodellen 

Bevisstgjering 

- Viktig med samarbeid 

Ingen fasit Samarbeidet om førebygging av kriminalitet og rus (SLT) i Vinje
kommune fungerar svært godt, melder koordinator Silje Hagen og lensmannsbetjent
Marianne Wienenga. 

Haldningsskapande arbeid startar alt i barnehagen. 

Lensmannsbetjent Marianne Wienenga og SLT-koordinator Silje Hagen er nøgde med
SLT-samarbeidet i Vinje kommune. Målgruppa til SLT er born og unge i alderen 0
til 18 år. Hagen og Wienenga er einige om at det er foreldra som står i fokus
når dei startar opp med informasjonsmøte alt når borna er små. - Foreldra er den
viktigaste rollemodellen til born og unge. Det er viktig å vere bevisst på dette
sjølv når dei smeller døra i andletet ditt i tenåra. 

Du er framleis den næraste rollemodellen dei har, sjølv om det kanskje ikkje
virkar slik, seier Wienenga. Foreldra i Vinje kommune vert inviterte til
temabaserte foreldremøte med jamne mellomrom. Tema er mellom anna
rusproblematikk og kriminalitet, men og andre viktige emne som sikring av born i
bil blir tatt opp i samlingane. Målet er å bevisstgjere foreldra, slik at dette
kan få ein positiv smitteeffekt på dei unge lovande. - Dei aller fleste foreldra
er svært oppegåande og engasjerte i korleis borna har det. SLT har eit godt
samarbeid med foreldre i kommunen, og det ynskjer me å byggje vidare på, seier
Wienenga. Men både ho og Hagen er opptatt av at SLT ikkje skal frita foreldra
frå ansvar for oppsedinga. 

Det hjelper ikkje med tiltak og fritidsaktivitetar åleine, det må ligge noko i
botnen, og det må koma heimafrå, understrekar dei. Rektor ved Åmot skule, Anders
Sandvik, sit i arbeidsutvalet som representant for rektorane i kommunen. Han
seier han ser kor viktig det er med samarbeid, og at det er avgjerande å starte
tidleg med haldningsskapande arbeid. - Sjølv om det me driv med ikkje alltid
gjeng rett heim hjå alle, ser me at haldningar blir skapt, seier Sandvik. Det er
utarbeidd undervisningsopplegg for ulike klassetrinn som alle skulane i kommunen
følgjer. Opplegga fungerer som forum for å ta opp tema som rus, trafikk, etikk
og moral på dei unge sine premissar. Det er òg utarbeidd ein rutineplan når det
gjeld barnevern. Den har form av ein perm som er lett tilgjengeleg for lærarane.
Permen fungerer som ei «kva gjer me når ... »-rettleiing som gjer det enklare
for lærarar å vite når dei skal melde frå om ting og kva tiltak dei kan setje i
verk. 

Sandvik melder om gode tilbakemeldingar frå dei tilsette når det gjeld dette
tiltaket, og at dei set pris på den tryggleiken det gjev å ha gode retningsliner
i vanskelege saker. Dei fleste tiltaka SLT har sett i verk har altså hatt
positive konsekvensar. Likevel er det ikkje mogleg å førebyggje alle negative
handlingar. - Me har ikkje funne nokon fasitar når det gjeld førebyggjande
arbeid blant born og unge. Hadde me gjort det, ville me vore arbeidsledige heile
gjengen, smiler Marianne Wienenga. - Men me har stor tru på at det me gjer
verkar, held ho fram. Tiltaka retta mot foreldre har høg deltaking, og dei unge
verkar som dei set pris på tilbodet dei får gjennom SLT-samarbeidet. Hagen og
Wienenga er samstemte når dei seier at dei håpar på eit like godt samarbeid i
framtida. 

Ser ein auke i barnevernssaker 

Velfungerande samarbeid 

Merkar auken 

Vil tidlegare inn 

Vanskeleg med statistikk 

Tyngre saker 

Levekår er ikkje avgjerande 

Har klare mål Barnevernssamarbeidet i Vest-Telemark ser ein klar auke i
barnevernssaker i regionen. 

Det samsvarer med ei generell auke på landsbasis. 

Nestleiar Gunn Annine Hellestad og leiar Synnøve Bratland i
barnevernssamarbeidet i Vest-Telemark merkar ein generell auke i barnevernssaker
i regionen. Sidan 1. april i år har Kviteseid vore vertskommune for
Barnevernssamarbeidet i Vest-Telemark. 

Ordninga er ei vidareføring av det interkommunale samarbeidet som blei skipa i
2004. Det er 13 tilsette i barnevernsamarbeidet. Det gjev eit fagmiljø som er å
rekne med. Før denne ordninga kom på plass, kunne ein risikere å møte stengte
dører på barnevernskontoret. Då sat det gjerne ein person på eit kontor i kvar
kommune, og var personen ute så var det ingen til å dekke opp. - Det kunne vera
tøft å sittje aleine med ansvaret i ein kommune. Fekk ein ei tung sak kunne
presset bli svært hardt, og det var vanskeleg å stå aleine. No har me eit
fagmiljø der me kan konferere med kvarandre og me får oppbakking av dei andre
dersom ein får ei vanskeleg sak. Me blir ikkje så sårbare og no er det alltid
opne dører her, seier leiar av Barnevernsamarbeidet, Synnøve Bratland. - Det er
lettare å jobbe med førebygging og me har eit tettare samarbeid. 

Me får til meir, seier nestleiar Gunn Annie Hellestad. Barnevernet har sett ein
auke i barnevernssaker i Vest-Telemark. Samstundes er det ei generell auke i
saker på landsbasis. I 2007 kom det 58 meldingar til barnevernet i
Vest-Telemark, medan det i 2008 kom 87 meldingar. Det er ein auke på 29 saker.
Hovudparten av meldingane kom frå politiet, men det òg var ein auke i meldingar
frå skulevesenet. Det kan ha ein samanheng med større fokus frå barnevernet på
samarbeid med skular og helsevesen. I fjor hadde barnevernet mellom anna eit
samarbeid med rektorane på skulane i regionen med fokus på å betre rutinane for
samarbeid. - Me er svært bekymra over at det er frå politiet me får dei fleste
meldingane. Det seier noko om kor alvorleg situasjonen er for barnet. Me vil
gjerne ha inn meldingane så tidleg som råd i eit barns liv. 

Særleg ville me gjerne hatt fleire meldingar frå barnehagane, seier Synnøve
Bratland. Frå 31. desember 2007 og til 31. desember 2008 var det ein auke på 17
prosent i saker med barn på tiltak. Auken kjem i aldersgruppa frå seks til
sytten år, medan det har vore ein svak nedgang i alderen null til fem år.
Nedgangen hos dei minste barna blir sett på som eit problem, sidan det er større
sjanse til å snu ei negativ utvikling dersom barnevernet kjem inn med tiltak
tidleg i barnets liv. - Eit fokus på dei små barna er svært viktig. Om ein sett
inn tiltak på eit tidleg tidspunkt, så gjev det mest effekt. 

Når barna har blitt 14-15 år er så mykje prøva og det er blir ein meir krevjande
jobb, seier Gunn Annie Hellestad. Statistikken over meldingar og tiltak i
barnevernet i regionen viser ein auke, men leiar og nestleiar i
Barnevernssamarbeidet meiner tala kan tolkast på fleire måtar. - Det er ein
generell auke av barnevernssaker på landsbasis, og her i regionen har me i 2008
sett ein auke i meldingar frå dei offentlege instansane. Auken kan henge saman
med at skular og offentlege etatar melder inn saker som dei før ikkje var trygge
på om dei kunne melde inn, seier Synnøve Bratland. - Det er vanskeleg med
statistikk og prosent i små kommunar. 

Set me inn tiltak i ein større søskenflokk i ein kommune så kan det fort gje ein
auke i tiltak på 50 prosent i den kommunen, seier Gunn Annine Hellestad. Med
fleire meldingar og saker til barnevernet i Vest-Telemark er spørsmålet om ein
kan sjå ei endring i sakene som kjem inn. Representantane for
barnevernssamarbeidet meiner at det er fleire alvorlege og tyngre saker som kjem
inn i dag. - Kjem ein seint inn i ein situasjon blir saka tyngre og det er
vanskelegare å finne dei rette tiltaka. Det er tøft. Me vil jo lykkast, seier
Gunn Annine Hellestad. 

- Dersom me får tidleg melding kan me saman med skular og barnehagar hjelpe
barna mykje betre, meiner Synnøve Bratland. Ein rapport om levekår blant barn og
unge i Telemark, utarbeidd av Telemarksforsking viser at barn som lever i heimar
med vedvarande låginntekt er større i Telemark enn i andre samanliknbare
kommunar på sør- og austlandet. Det meiner leiarane i barnevernssamarbeidet at
ikkje har noko med det auka talet på saker. - Me ser at det er flest som får
økonomisk bistand i Vinje og Seljord men generelt er det få saker der økonomien
er dårleg for familien. 

I dei fleste tilfella er foreldra i jobb, og det kan vera ei utfordring å finne
møtetidspunkt, fortel Synnøve Bratland. Barnevernssamarbeidet har stadig
utfordringar i kvardagen, og sakene ser ut til å bli fleire. Det er mykje å
strekke seg etter, og auka meldingar til barnevernet treng ikkje vera eit
negativt teikn, men heller tvert om. - Eg håpar at fleire barn får god hjelp frå
oss slik at me får færre tilbakemeldingar frå ungar som ikkje fekk hjelp frå
barnevernet, seier Gunn Annine Hellestad. 

Pilegrimstur på «apostlanes hestar» 

Spanande forhistorie 

Sprengd kapasitet 

Stadig forbetringar 

Naturopplevinga er størst Årets pilegrimstur starta ved kyrkja i Seljord torsdag
med endestasjon ved Røldal stavkyrkje. 

Meir enn 200 kilometer til fots over fjellet ventar deltakarane. 

Pilegrimsvandringa er no i gang og over 20 mil ventar deltakarane. 21 deltakarar
starta den lange marsjen frå kyrkja torsdag. Turen tek ni dagar og fredag 3.
juli er dei framme i Røldal. Ikkje alle deltakarane går alle etappane, og fleire
kjem på undervegs. Frå Eidsborg blir 10 personar til med, og i Vågslid kjem
ytterlegare 14 vandrarar. 

Totalt blir det 45 pilegrimar på veg mot krusifikset i Røldal. Pilegrimsvegen
frå Seljord til Røldal går i fotefara til pilegrimar som nytta vegen frå
1300-talet og heilt opp til 1835. Valfartinga til Røldal fekk ein brå slutt då
biskopen fann ut at denne etterlevinga etter den katolske trua enno blei
praktisert. Likevel kom det pilegrimar i nattens mulm og mørke for å få koma inn
til krusifikset i Røldal stavkyrkje, men tradisjonen døydde til slutt. 

For ti år sidan tok Vest-Telemark museum og historielag opp tradisjonen, og i år
blir turen arrangert for sjuande år på rad. Det er 45 deltakarar i år, og det er
absolutt maks informerar prosjektleiar Una Høydal frå Vest-Telemark museum.
Kapasiteten på overnattingsstader set ein stoppar for fleire deltakarar, og
prosjektleiaren skulle gjerne sett at fleire langs ruta kunne ta i mot
pilegrimar til mat og overnatting. 

- Etterkvart som ruta blir betre merka er det eit mål at folk byrjar å gå denne
ruta på eiga hand, seier Høydal, som er med på turen for femte år på rad.
Opplegget rundt turen og sjølve vandringsvegen blir stadig betre. I år har det
kome ei ny bru over Valldalselva ved Bruhølen og ei bru er sett opp over
Nupselva. Årets pilegrimar kjem til å vera dei fyrste som går over denne brua 2.
juli. Odda kommune har òg gjeve løyve til ein gapahuk i dette området. 

Den kan nyttas av mindre grupper på vandring over pilegrimsvegen. Det er ei
flott rute gjennom vakker natur. Etter kvar pilegrimsvandring har deltakarane
vore med på ei evaluering av turen, og fortald kva dei har opplevd som mest
viktig. Naturopplevinga står på ein klar fyrsteplass, medan samhaldet mellom
deltakarane kjem på ein solid andreplass, fortel Høydal. - Dette er
kjempereklame for området vårt, og me får folk hit frå heile landet, seier
Høydal. I samband med pilegrimsturane er det sett i gang planar om eit
pilegrimssenter i Røldal. 

Har sikta inn fulltreffar av ei reinstamme 

Mange kalvar 

Fellingsprosent på 50 

GPS-prosjekt 

Gode kalveteljingar For ikkje mange år sidan var reinstamma i Setesdal Austhei
nesten utskoten. Etter seinare års forvalting har vinterstamma kome opp i 1.500
rein. 

Til hausten blir det gjeve ut 885 fellingsløyve i området. Etter sist jakt tok
SNO dette bildet i Setesdal Austhei villreinområde. 

Rundt 1.500 rein held til på arealet om vinteren. Då reinstamma i Setesdal
Austhei var i ferd med å bli utskoten, blei området freda for jakt i 2002.
Deretter fylgde eit par år med få uttak av dyr under jakta. No er situasjonen
langt lysare. Etter å ha fylgd bestandsplanar slavisk over fleire år, er
vinterstamma kome opp i 1.500 dyr. - Etter store fellingskvotar i fleire år, har
det vore eit strengt regime der ein fekk kontroll og klarte å byggje opp att
stamma. No har me ei god reinstamme og er på nivået me skal vere. 

Det er bra med dyr, dei har god kondisjon og fine vekter, fortel leiar i
Setesdal Austhei villreinlag, Svein Ekre frå Tveiten i Edland. Etter sist jakt
talde Statens Naturoppsyn (SNO) 1.422 rein på eit ikkje alt for stort område i
Setesdal Austhei. I juni 2008 var det ei veldig god kalveteljing. Ekre var ein
av to frå villreinlaget som deltok, i tillegg til SNO. Ved hjelp av helikopter
blei det tatt foto og kontrollert med GPS. Ei analysering etterpå dokumenterte
672 simler/ungdyr og 348 kalvar innanfor ein radius på to kvadratkilometer ned
mot Bjørgedalen i Valle. - Teljinga viste ein kalvingsproduksjonen på 51,8 per
100 simler/ungdyr. Dette er ein svært høg verdi, og i overkant av det ein kunne
vente. Det gode resultatet har samanheng med god kondisjon og gode beiteforhold,
fortel Ekre. Nyleg blei det gjennomført ei ny og god kalveteljing. Ekre var på
plass att, og er godt nøgd med ei teljing på 1300-1400 rein inkludert veldig bra
med kalvar. Resultatet er ikkje ferdig analysert. 

Ekre legg til at ein ikkje såg alle reinsdyra i Setesdal Austhei denne dagen.
Årets kalving i tillegg til ei vinterstamme på 1.500 rein, fører til at haustens
uttak blir temmeleg stort. Medan det i fjor blei gjeve 435 fellingsløyve, er
talet for 2009 oppe i 885 reinskort. Dei fordeler seg på 20 prosent bukk (frie
dyr), 15 prosent simle, 25 prosent simle/ungdyr og 40 prosent kalv. -
Utgangspunktet framover er å halde oss etter styringsdokumentet, som er
bestandsplanen. Han byggjer på ein fellingsprosent på 50. Me bør kunne ta ut
rundt 400 rein kvar haust dei neste fem åra utan at det gjev negativ utvikling
for stamma, seier Ekre. 

I forhold til 2003, fyrste året Ekre var leiar i villreinlaget, synest han det
er meir moro no når ein har fått opp ei god stamme og det han vonar blir stabile
uttak framover. For ei tid tilbake blei det merka 15 simler i Setesdal Austhei
villreinområde, og det er viktig at jegerane let desse gå. Ekre fortel at dyra
dei tri siste åra har gått omtrent på same plassane når dei skal nordover på
vinterbeite i oktober-november. Det same skjer når dyra skal sørover til
kalvingsområdet. - Elles er det utveksling av dyr mellom Hardangervidda,
Setesdal Austhei og Setesdal Vesthei. Det er viktig i framtida å ta vare på dei
viktigaste trekkvegane mellom desse områda. I Setesdal Austhei er
nord-sør-trekket over riksveg 45 svært viktig og må ivaretakast for framtida,
seier Ekre. Han er glad for GPS-prosjektet som har kome dei seinare åra. Det
legg vekt på å kartleggje reinens bruk av området og trekkvegar. - Ein må få
tilført statlege midlar og prosjektet må vidareførast i eit lengre perspektiv. I
tillegg til at ein ser reinens bruk og trekkvegar, får ein sjå kalvingsområde og
kva område som er sommar- og vinterbeite. 

Det er viktig for forvaltinga å finne ut kva område som blir flittig bruka av
reinen, seier Ekre. Ein representant frå kvar av dei sju kommunane i
villreinområdet er med i styret i villreinlaget. Ekre fortel at dei har eit godt
samarbeid, og det gjeld også med SNO. - SNO er lett å få med på villreintiltak,
og det er gode folk å ha med seg på kalve- og strukturteljingar, slår
lagsleiaren fast. I bestandsplanen for dei komande fem åra legg ein opp til å ha
ei vinterstamme som i dag. - Den beste forvaltinga er å få gode kalveteljingar,
for då får ein vite kva tilveksten er. Målet framover er ei stabil stamme og å
gjere kalveteljingar og eventuelle strukturteljingar etter behov. Dessutan måler
me alle innkomne kjevar, registrerer vekter, type dyr og alder, men førebels
ikkje snitting av tenner og visuell vurdering av tannslitasje. Ut av dataa kan
ein sjå mykje om beiteforholdet og kondisjonen på dyra, avsluttar Ekre. 
