Eg lagar ofte wraps, det er enkel og lettvint mat som er lett å variere. 

Dei grove variantane er fiberrike og gjev meg godt helsesamvit på toppen. I dag
har eg fylt dei med steikt kyllingkjøtdeig. Kyllingkjøtdeig er ofte på tilbod,
og er proteinrik og god mat. Supplert med salatgrønsaker og anna moro vert dette
godt både som eit mellommåltid og som matpakke. 

Slik gjer eg det: 

Fylt grov wrap med kyllingkjøtdeig 

4 grove tortillalefser 

8 salatblad, eg brukte hjertesalat 

2 tomatar 

4 ss italiensk salat eller coleslaw 

Ein avocado 

Ein pakke kyllingkjøtdeig 

½ ts tørka timian 

Salt og peppar 

Smør til steiking Varm opp steikepanna, og ha i smør. Ha i kyllingkjøtdeigen, og
steik den gyllen. Dryss på i lita teskei salt og ei klype nykverna peppar medan
du delar opp kjøtdeigen i små bitar med ein steikespade. Knus timian mellom
fingrane, og dryss over. 

Hell kjøtdeigen på ein tallerken, og la den kolne. Legg salatblada på
tortillalefsa slik at det er ca. 5 cm att utan salatblad på nederst på lefsa.
Dette stykket skal brettast opp etterpå. Legg på coleslaw eller italiensk salat,
tomatskiver delt i to og båtar av avocado. Har du friske urter, så dryss på litt
av det og. 

Fordel kyllingkjøtdeigen over fyllet, brett opp den nederste delen av lefsa og
brett til slutt opp sidene. Når eg sender dette med i matpakken brukar eg ein
gummistrikk rundt lefsa, og så rullar eg heile wrapen inn i matpapir og snurrar
att oppe slik at fyllet ikkje dett ut. Dette har eg lært av søstra mi, og det er
heilt genialt. Wrapsen vert så mykje enklare å halde styr på med ein
gummistrikk. 

Legg med ein serviett. 

God helg! 

Vårt daglege brød 

No er kvardagane her igjen, alle har komt heim frå ferie og matpakken må smørast
som før. Då er det viktig å ha eit godt brød å smøre matpakke av. Når eg skal
lage matpakkar likar eg å ha skorpe rundt heile brødet, ganske enkelt fordi då
held det seg nokolunde på plass. Det får eg når eg bakar brødet i former. Eg
vaks opp med fire brød sett saman i ei langpanne, og når ein bakar seksten brød
i slengen, som mor mi gjorde, så fungerer det greitt. 

Men eg held meg til tre om gongen, og då har eg tre former som passar perfekt
inn i omnen min side om side. Å lage brød er noko som passar fint å gjere ein
dag då ein held på med andre ting i huset. Arbeidsprosessane er ikkje så store,
men dei må gjerast med ca. ein times mellomrom, så ein har god tid til å fikse
alt frå klesvask til loftsrydding medan brøda hevar. Eg brukar klokkealarmen på
komfyren for å minne meg om når neste operasjon er. 

Viss ikkje gløymer eg kva eg eigentleg held på med, og så kjem eg tilbake til
kjøkkenet etter eitt par timar, og møter ein brøddeig som er på veg ut døra.
Utfordringa er at brød held seg ikkje ferske så lenge. Dei vert tørre og
kjedelege altfor fort. Mitt tips viss du bakar tre brød er å dele dei i to, og
fryse ned fem halve brød. 

Då kan du ta opp eit nytt halvt brød kvar kveld, og så har du ferskt brød til
morgonen etter. Men har ikkje du brødbakemaskin, tenker du kanskje. Jaudå, eg
har det, og den vert brukt rett som det er. Men den fungerer ikkje så godt til
matpakkebrød, for nysteikt brød om morgonen vert for ferskt til å skjere til
brødskiver. Og om kvelden har eg ein tendens til å gløyme å sette den på, og så
står vi der utan brød om morgonen. 

Så nokre brød i frysaren er gull å ha. Oppskrifta mi er basert på ei mengd med
mjøl og ei mengd med væte per brød. Då kan du lett gange den opp om du vil bake
fleire, eller bake berre eitt om du vil det. Eg tek utgangspunkt i ein halv
liter væte eller mauk til kvart brød. Bruk gjerne mjølkeprodukt som har gått ut
på dato når du bakar brød. Det einaste eg styrer unna er mugg, elles går alt i
brøda. 

Eg lagde nokre nydelege brød for ei stund sidan der eg hadde ein halv liter
mangoyoghurt i deigvæska, rømme og kesam kan også brukast. Fordelinga mellom
grovt og fint mjøl er litt etter smak og behag. Grove brød er sunt, men små barn
bør ikkje få for grovt brød. Dei vert for fort mette, og får ikkje i seg nok
energi. Eg brukar som regel halvparten grovt og halvparten fint. Og for at det
skal gå fort og radig så har eg ferdigblanda grovt mjøl i ein trelitersboks, og
kveitemjøl i ein annan. Eg brukar å blande grovbakstmjøl med fin sammalt, men
her kan du lage di eiga blanding som du syns er god. 

Eg likar og å ha frø i deigen, og her og har eg laga ei ferdig blanding med
linfrø, solsikkefrø og sesamfrø, som gir god smak. Ulikt mjøl har ulikt eige
væteinnhald. Det gjer at det tek opp ulik mengde deigvæske. Difor er det lurt å
halde attende litt kveitemjøl, slik at du kan justere kor fast deigen er på
slutten av eltinga. 

Deigen må ikkje vere for fast, då vert brøda tunge og kjedelege. Gjær må til, og
sjølv om fersk gjær er det beste så brukar eg vel så ofte tørrgjær. Det tek litt
lenger tid å heve ein deig på tørrgjær, men er du tolmodig så får du eit like
godt resultat. 

Slik gjer eg det: 

Grovbrød 

50 g gjær eller 1 pakke tørrgjær 

1,5 liter deigvæske 

200 g kveitekli 

250 g grov, sammalt rug 

500 g grov sammalt kveite 

ca. 1-1,2 kg kveitemjøl Lunk væska, og løys opp gjæra i det. 

Brukar du tørrgjær så bland gjæra i mjølet. Ha væska i bakebollen, og elt inn
alt det grove mjølet først, og så har du i kveitemjøl til deigen er passe fast.
Det kan hende du treng litt meir eller litt mindre kveitemjøl, det kjem an på
kvaliteten på mjølet. 

La deigen heve til dobbel storleik, ca. ein time. Del deigen i tre og form
brøda. Smør formene dine med matolje, og legg i eit og eit brød. Set omnen på
200 grader. La brøda etterheve godt, minst ein time til. Dusj dei med vatn,
eller hell ein kopp vatn inn i steikeomnen, for å skape damp. Det gjer skorpa
sprø og fin. Steik brøda i 40-45 minutt til dei er ferdige. 

Når dei er gjennomsteikte har dei ein hol lyd viss du bankar på dei. 

La brøda kolne på rist. 

Det enklaste... ... Er ofte det beste. 

Hos meg får du ofte idéar til enkel mat, og denne veka er ikkje noko unntak. I
dag grilla vi kyllingbryst, enkelt og greitt. Kunsten er å ikkje bruke for høg
varme, slik at maten vert svidd før den er gjennomsteikt. Kylling bør vere
gjennomsteikt, for det kan vere skumle bakteriar i kylling som ein helst ikkje
vil ha i seg. 

Vert gjestane utolmodige, så legg heller ein gjeng med pølser på grillen, slik
at dei får seg det vi i vår familie kallar ei ventepølse. Til kyllingen serverer
eg ein salat der eg kombinerer pasta og bakte grønsaker. Dagen etter dreg så
regjeringa og 600.000 byråkratar på ferie. «Kva er dette? Det er no arbeidet
byrjar», sa vi. Men borte var dei. Éi av orsakingane dei kom med, var at
regjeringa hadde fått ny finansminister og ting dimed kom til å taka tid. Men vi
var nøgde med den førre finansministeren, vi. Ingen av oss hadde bede dei om å
byta finansminister. Ti år med arbeid Den dagen eg møter mannen, er den dagen då
troikaen etter planen skulle byrja å betala ut nye 8 milliardar euro til den
greske regjeringa. Det hender ikkje, mellom anna av di Elstat altså ikkje har
kunna gje oppdaterte tal. - Når kjem pengane? - Det veit eg ikkje. Vi må ha ein
truverdig plan på bordet. Vi kan ikkje på nytt risikera at dei får pengane, og
så stoggar alt opp. Men utsetjinga er ikkje bra. Alt no har dei byrja å stogga
utbetalingane til entreprenørar og andre som har gjort eller gjer arbeid for det
offentlege. Det ynskjer vi ikkje, slikt noko skader berre økonomien og tilliten
til regjeringa. - Kor lang tid vil det taka å få Hellas på fote? - Det mange ser
ut til å gløyma, er at dette ikkje er ei klassisk gjeldskrise eller ei
etterspurnadskrise, dette er ei strukturkrise. Eg plar seia at slikt tek ti år.
Sverige gjekk gjennom store nedskjeringar utetter i 1990-åra. Motoren byrja
fyrst å gå for fullt att for fåe år sidan. Nederland fekk ein eigen sjukdom
oppkalla etter seg då gassen tok slutt, hollandsk sykje. Det tok dei minst ti år
å koma seg opp frå dalsøkket. Etter betalinga for DDR måtte Tyskland gjennom eit
tiår med lønsfrys og pensjonskutt, no går økonomien som berre det. IMF kom inn i
Tyrkia i byrjinga av 1990-åra, og fyrst i desse dagar vert IMF-kontoret der
stengt. Dette er døme på ulike økonomiar som har makta omstilling. Vi i troikaen
er her for å få til det same i Hellas. - Men Hellas maktar ikkje ti år med
nedgang. - Nei, men det skal dei heller ikkje ha. Ja, i byrjinga av
strukturkrisa kjem nedgangen, men så, syner historia, byrjar ein svak oppgang,
men høgkonjunktur får ein ikkje før det har gått nokså mange år. - Grekarane kan
då gje opp lenge før det? - Ja, IMF pressa Argentina hardt. Dei gav opp og tok
konkursen. Ein må skvisa, og nokon må lata seg skvisa. Men eg er ikkje her for å
ettergje gjeld, eg er her for å gjera Hellas i stand til å betala heile skulda
si. Det er mi oppgåve. Dei har lånt pengane, og dei har lova å betala dei
attende. - Men alle i parlamentet har juksa på eigedomsskatten, alle tek imot
pengar under bordet, skattestyremaktene er korrupte, lista er utruleg lang.
Dette er ikkje solide betalarar. - Ja, dette er eit korrupt samfunn, og når ein
lever i eit korrupt samfunn, må ein vera med på dansen. Om du ikkje gjer som dei
andre gjer, vert du lurd. Sjølvsagt er eg klar over det. Trur du eg er naiv? -
Nei, men du freistar å endra ein kultur. Grekarane vert ikkje tyskarar same kor
mykje du prøver. - Det er her du tek feil. Eg er ikkje her for å endra kulturen.
Gode økonomar er ikkje moralistar, gode økonomar talar om preferansar. Sjå deg
rundt. Det er oktober, det er 26 grader ute, folk marsjerer i gatene, drikk
kaffi på fortausrestaurantane og solar seg på verandaen. Folk i Noreg drikk
ikkje kaffi ute om vinteren, dei fyller ikkje gatene når det er 20 kuldegrader.
Folk i Hellas kan ha fantastiske liv. Eg er her for å fortelja dei at «om du vil
arbeida halve dagen og vera på stranda halve dagen, så skal ikkje eg stogga deg.
Men då får du ikkje same levestandarden som den som arbeider to tredjedelar av
dagen, eller heile dagen.» Det er ikkje verre enn det. Snart er skatten vår Men
også dei som berre arbeider halve dagen, eller for den del heile tida, må betala
skatt skal ein stat fungera. Som den dåverande greske finansministeren George
Papaconsantinou sa i eit intervju med The Observer i april 2010: «Om du ser på
tala, vil du oppdaga at dei som oppgjev at dei tener meir enn 100.000 euro, er
om lag 15.000. Eg trur ikkje det finst eitt einaste menneske her til lands som
trur at dette landet berre har 15.000 menneske som tener meir enn 100.000 euro i
året.» Same månaden som finansministeren gav intervjuet, kjøpte grekarar 6
prosent av alle eigedomar som gjekk for over to millionar pund i London. Truleg
forsvann det meste av all likvid privat kapital ut av Hellas kort tid etter at
krisa var eit faktum. Ingen ville verta skattlagd, og ingen ville taka risikoen
på at drakmen kom att. Då krisa var eit faktum, sette ein gresk finansanalytikar
på Wall Street seg ned og skreiv ei soge om dei tjue rikaste oligarkfamiliane i
Hellas og om korleis maktapparatet i PASOK hadde fare fram sidan dei fekk makta
i 1981. Denne soga sende han til ymse kundar, brevet har sidan gått sin
sigersgang over verda. Analytikaren skreiv òg om all kapitalen som eksisterte,
men som aldri fanst i nokon offisiell rekneskap: «Vi grekarar er ei av dei
rikaste folkeferdene i verda. Berre på basis av den offisielle statistikken
åleine er vi godt innanfor topp-40-lista per capita. Men då gløymer vi at det er
oppgjeven inntekt. Ikkje sitér meg på denne statistikken, men eg har gode
kjelder som fortel meg at det var seks grekarar som gav opp at dei tente meir
enn éin million i inntekt sist nokon talde. Og 85 gav opp meir enn ein halv
million.» Etter at greske styremakter fekk tilgang til sveitsiske bankkonti,
fann dei ei mengd dokterar, advokatar og forretningsfolk som kvar hadde sett inn
opp til femten millionar euro. Dei hadde berre gjeve opp inntekter på mellom
40.000 og 80.000 euro i året. «Det er ikkje naudsynt å seia det», skreiv
finansanalytikaren, «men sjølvsagt kan Hellas betala gjelda». Deretter
konkluderte han med at dei ikkje kjem til å gjera det. Mannen frå troikaen er
heller ikkje optimist når det gjeld evna den greske staten har til å få inn
skattane. - Men vi arbeider med det. Problemet er mellom anna at landet har hatt
over tre hundre skattekontor. På dei fleste har det sete éin person. Han skal gå
etter den lokale rikmannen. Kva gjer han? Prøver seg på ein fyr som har ein hær
av revisorar, vener i regjeringa, i parlamentet og i media, eller tek han imot
ein konvolutt fylt med nokre tusen euro? No prøver vi å få laga eit
sentralkontor her i regjeringsdistriktet som skal vera uavhengig og berre
arbeida mot dei store verksemdene og dei verkeleg rike. Det er ikkje noko poeng
i å ha ei rad kontor med inkompetente personar rundt omkring på landsbygda. Vil
du ha straum? Det nye skatteregimet stoggar ikkje med dei rike. Også vanlege
folk får staten etter seg. Kvar gresk skattytar får no rekna ut eit normalkonsum
per år, dette konsumet må vedkomande dokumentera. Same fredagen som eg
intervjuar mannen frå troikaen, byrja skattestyremaktene med utsendinga av
elektroniske skattekort. Alle butikkeigarar, restauranteigarar og seljarar av
kva det skal vera, må no ha eit datagenerert nummer på kvitteringane dei gjev
ut. Desse nummera skal så greske skattebetalarar tasta inn i eit sentralt
register for slik å koma opp til den offisielle konsumgrensa. Om dei ikkje kjem
dit, skal dei i teorien få straffeskatt. På dette viset vil styremaktene tvinga
folk til å be om rett kvittering. Målet der framme er enkelt og greitt å gjera
dei lokale skatteoppkrevjarane overflødige. Den same tankegangen ligg bak den
nye måten å krevja inn eigedomsskatt på. Metoden er brutal. Av di
parlamentarikarane òg har eigedomar, har dei vore motstandarar av å skipa eit
eigedomsregister. Over heile Hellas finst det eigedomar som formelt sett berre
dukkar opp i statistikken som mottakarar av elektrisitet. No har staten byrja å
krevja inn eigedomsskatt på basis av forbruk av straum. Denne skatten vert lagd
på kraftrekninga. Betaler du straumen, betaler du eigedomsskatt. Betaler du
ikkje straum, betaler du heller ikkje eigedomsskatt, men då står eigedomen din
att utan elektrisitet. Det nye systemet byrja i september i år. I
statsbudsjettet for 2012 reknar regjeringa med at inntektene frå eigedomsskatt
skal gå opp med utrulege 235 prosent. Mykje meir pengar Problemet er berre at
Hellas treng så utruleg mykje meir pengar skal skuta bera. Ja, om alt går etter
planen, og det gjer det neppe, seier representanten for troikaen rett ut, får
altså Hellas eit såkalla primæroverskot. Men gjelda kjem i 2012 likevel til å
stiga til minst 391 milliardar euro, som vil utgjera 181,8 prosent av BNP. Og
vona om auka skatteinntekter er kan henda berre ei von. For i dei åtte fyrste
månadene av 2011 gjekk skatteinntektene ned med 5,6 prosent samanlikna med 2010
og utgiftene opp med 8,1 prosent. Utgiftsauken kan delvis forklårast med betre
rekneskapsrutinar, men den manglande skatteinngangen må i all hovudsak seiast å
vera ein systemfeil. Regjeringa maktar ikkje det ho lovar på dette feltet, og
dessutan går skatteinnkrevjarane endå saktare enn vanleg i protest mot lønskutt,
som troikaen er fullt ut klar over. - Svært mykje av gresk kapital er dessutan
no ute av landet og dimed svært vanskeleg å krevja inn, og i takt med
nedskjeringane går økonomien ned og dimed skatteinntektene. Betre
skatteinnkrevjing løyser ikkje dette. - Nei, i det minste ikkje på kort sikt.
Dessutan har altså Hellas lova å få opp skatteinngangen lenge utan å lukkast. Då
står vi att med éin ting: nedskjeringar, det er ikkje til å koma utanom. Til no
har regjeringa unngått direkte oppseiingar, men no kjem dei til å koma, seier
den anonyme. - Trur du at troikaen kjem til å lukkast, får de landet i balanse
att? - Som offisiell representant må eg svara ja, som privatperson som har budd
her vel eitt år, tja... Så bed eit av dei fremste terrormåla i Hellas dei væpna
vaktene om å fylgja meg til heisen. Brenn all gjeld Kva gjer du med ein ballong
som er åt å gå tom for luft? Blæs han opp att for å få ungen til å slutta å
hyla, eller gjev du blaffen og seier at du ikkje gidd å blåsa igjen og igjen og
igjen? Savas Robolis er professor i økonomi ved Panteion-universitetet i Athen.
Før krisa fekk han utbetalt 3200 euro i månaden frå universitetet, no er han
komen ned i 2000 euro. Truleg skal han vidare ned. Robolis har rett nok ei anna
lønt stilling òg, han er forskingsleiar ved INE/GSEE-ADEDY, forskingsinstituttet
til ein stor del av dei greske fagforeiningane. Robolis vil at omverda skal
halda fram med å blåsa, og at dei skal blåsa mykje hardare. - Den greske gjelda
bør skrivast ned til 60 prosent av BNP, og Den europeiske sentralbanken må gå
inn med store stimuleringspakkar til Sør-Europa, særleg bør dette gå til å få
ein kunnskapsbasert økonom på fote. Men fyrst og fremst må vi få hjula i gang
att så raskt råd er. Så ringjer professoren sekretæren for å få inn statistikken
på bordet. Den er ikkje frå Elstat, men hans eigen. Tala Robolis presenterer, er
som henta frå Sataniske vers. Frå 2009 til 2011 gjekk den private etterspurnaden
ned med 16,4 prosent, BNP med 10,2 prosent, produktiviteten med 3,3 prosent,
løningane med 11,4 prosent og investeringane med 38,2 prosent. Arbeidsløysa kom
på si side opp til 15,2 prosent, det høgste sidan 1950. Og verre skal det verta.
- Det er galenskap å øydeleggja ein økonomi på denne måten. - Men du vil altså
at ESB skal kjøpa gjelda, brenna henne og så gje dykk nytrykte pengar? - Ja,
seier han heilt roleg. - Og det trur du Tyskland går med på? - Alternativet er
mykje verre. 15.000 av våre best utdana og mest intelligente har drege frå
Hellas i år. Stadig fleire vert arbeidslause og har ingen verdi for økonomien.
Di dårlegare økonomien går, di lægre skatteinntekter får vi, og dimed må vi
gjennomføra nye nedskjeringar. Hellas vert fattigare og fattigare og stadig
mindre produktivt og får endå mindre pengar å betala utlendingane med. Dette er
enkel økonomi. Ja, dei rike må byrja å betala skatt, og ja, gresk og
søreuropeisk økonomi må gjerast kunnskapsintensiv, men det hjelper ikkje å
skvisa vanlege folk. Det hjelper ikkje å skubba endå fleire utfor kanten. - Då
får de vel berre gå ut av euroen og gjennomføra dei tiltaka de meiner er
naudsynte sjølve? - Det ynskjer ikkje vi i arbeidarrørsla. Truleg ville gresk
BNP gå ned med 60 prosent om det skjer. Det ville vera katastrofalt. Tyskland og
Nord-Europa må innsjå at store delar av gjelda er tapt. Vi treng massivt med
hjelp, økonomisk og strukturelt. Tyrkarane har skulda Robolis slår meg som naiv,
men samstundes er han ein ærleg mann. Han har ingen problem med å sjå problema
Hellas står andsynes. Den manglande viljen til å betala skatt, seier han, er det
mellom anna historiske grunnar til. Då grekarane var ein del av det ottomanske
riket, vart dei kristne pålagde å betala mykje høgre skatt enn muslimane. I
tillegg måtte kvart femte gutebarn gjevast til janitsjarane som
tvangskonverterte barnet til islam. Ingen gav frå seg pengar eller born
friviljug. Og kom representantar for makta på døra, vart dei betalte under
bordet. - Eit slikt system bygde ikkje ein stat. Vi veit kva vi er her i Hellas.
Vi er korkje ein del av Orienten eller av Vesten. Vi er noko anna. Vi er Hellas.
Robolis vil altså at dei rike og dei store verksemdene skal betala meir skatt,
noko anna kan ein ikkje venta frå ein marxistisk orientert, franskutdana
fagforeiningsøkonom. Han har derimot inga tru på at det er mogeleg å skvisa meir
skatt ut av vanlege folk. - Produktiviteten er altfor låg. I Hellas har vi om
lag fire millionar arbeidstakarar og éin million verksemder. 98 prosent av desse
verksemdene har éin til ti tilsette. Dei betaler i praksis ikkje skatt. Om dei
må betala skatt, er dei ikkje lenger lønsame. Sjå deg rundt, her er kioskar og
små forretningar overalt, desse har ikkje ein forretningsplan, ingen strategi
for vekst. Dei kan ikkje betala arbeidsgjevaravgift eller trygdeavgift. Då er
dei konkurs. Slik er det ikkje i Noreg, vil eg tru. - Nei, dei fire store
matvarekjedene kontroller 99 prosent av varehandelen. - Nettopp. I eit slik
system er folk effektive, og verksemdene krev inn skatt på vegner av
styremaktene. Vi er ikkje der. Staten må fyrst omfordela og satsa på utdaning,
forsking og infrastruktur. Så kan vanlege folk òg få skatteevne. Privatiser alt
Dette er så langt som eg kom i Hellas. Grekarane vil at andre skal betala,
omverda og troikaen vil at grekarane skal betala. Og ingen veit kvar pengane
skal koma frå. Det mest radikale framlegget har som vanleg den unge
Harvard-utdana ordføraren vi møtte i førre nummer, Kostas Bakoyannis. - Staten
må så langt råd er, privatiserast. Vi bør innføra flat og lik skatt på alle
inntekter og samla inn så mykje informasjon som mogeleg via automatiske
datasystem. Så overlèt vi til internasjonale revisjonsselskap å driva inn
skattane. Dei kan få provisjon på skatteinntektene. Du har vore her ei veke. Du
har alt fått med deg det alle grekarar veit: Staten fungerer ikkje. Då eg forlét
mannen frå troikaen, gjekk eg framom ei rekkje politimenn som stod på paradevakt
utanfor bygningen. Den greske politiuniforma kosta 4000 euro før krisa, om lag
det same som det ein god skreddar i London tek for å sy ein dress. Eg tek
drosjebilen ut til flyplassen når eg dreg. Sidan eg ikkje orkar å pakka ned
dressen i kofferten, har eg han på meg. Den førehandsavtala prisen er 38 euro.
Då vi er framme, bed drosjesjåføren om 40. Eg mumlar noko om ei kvittering. Han
forstår sjølvsagt at ein mann med dress får att pengane av arbeidsgjevar og tek
fram ei kvitteringblokk utan gjennomslagspapir. Han smiler og tilbyd å skriva ut
ei kvittering på 45 euro. Eg takkar ja, ler og gjev han dei fem ekstraeuroane i
tips. Om Hellas, Portugal og Irland får halvvert statsgjelda si, vil det kosta
kvar tyskar vel 8000 norske kroner. No er det deira tur til å betala. Eg har
gjort mitt. 

- Ein roman om Israels framtid 

- Israel burde vere først til å anerkjenne ein palestinske stat, seier den
israelske forfattaren David Grossman. Litteratur Han er i Noreg for å lansere
boka En kvinne på flukt fra budskapet, ei israelsk familiekrønike med krigen som
bakteppe heilt frå seksdagarskrigen i 1967. Då låg tre ungdomar på same sjukehus
og vart bundne saman i ein lagnadsfellesskap heilt opp til vår tid. No har den
unge israelaren Ofer nett avslutta verneplikta, og mor hans, Ora, den eine av
dei tre, gler seg til å få han heim. I staden vender han friviljug attende til
militærteneste då det er ein spent situasjon, Ora held ikkje ut å vere heime, og
tek den no skadde ungdomsvenen Afram med seg på fottur gjennom Galilea. Seinare
vert vi kjend med at han som soldat vart fanga og torturert av egyptarane under
Yom Kippur-krigen i 1973. Han er far til Ofer, mens den siste i ungdomstrioen,
Llan, er gift med Ora. Herifrå tek forfattaren lesaren med på ei reise gjennom
eit livsverk av ei bok som han var i full gang med då den eine av dei to sønene
hans, Uri, vart drepen i Sør-Libanon under den andre Libanon-krigen, 12. august
2006. - Lesaren av romanen får aldri vite kva som hender med den unge soldaten i
romanen, men korleis påverka tapet av son din arbeidet med boka? - Den hadde eg
byrja å skrive i 2003, men då Uri vart drepen, var eg nær ved å gje opp, til eg
fann ut at å skrive boka ferdig var det einaste eg var i stand til. Emnet og
personane var dei same heile tida, for romanen handlar ikkje om å miste nokon,
men om redsla for å miste nokon. Det er noko israelarar får røyne heile tida.
Difor handlar det djupast sett om Israels framtid, og eg fann ut at den beste
måten å finne ut av det på var gjennom nærleiken, varmen, fantasien og alt som
pregar ein kvardag. Å fullføre verket var ein måte å vende attende til livet på.
Det seier David Grossman, forfattar og journalist som sidan denne medarbeidaren
intervjua han første gong i 1988, har vore ein av sterkaste kritikarane av sitt
eige lands politikk. Det året kom boka Den gule vinden på norsk, bygd på ei
reportasjereise han gjorde året før i okkuperte område på Vestbreidda. Og
Grossman opplyste i eit føreord til denne utgåva at dåverande statsminister
Yitzak Shamir kommenterte boka med å seie at ho ikkje var noko anna enn ein
«journalistisk fabrikasjon». - Han avviste heile dokumentasjonen med éi setning,
men eit halvt år seinare vart den første steinen kasta i Gaza, opprøret var i
gang, og fabrikasjonen fekk kjøt på beina i form av steinar og blod, sa
Grossman. Han har skrive fire essaysamlingar og ti romanar. Kjærleiksromanen
Noen å løpe med kom på norsk i 2006, då Grossman sa til Dag og Tid at «ein mur
stoggar ikkje terror, og du kan ikkje byggje freden på ein vegg». Familie som
historie - Når vi snakkar om historie, tenkjer vi på dei store sakene og
hendingane, men ho utspelar seg også på soverommet, i kjøkenet, i barnehagen, og
gjennom å integrere det i skildringa skjønar du betre den store forteljinga. - I
romanen er ein fottur Ora og Avram går langs det som vert kalla Israelsstigen,
sentral i forteljinga. Har du gått han sjølv under arbeidet med boka? - Ikkje
den lengste, men frå Haifa til Jerusalem. Alt som vert sagt i samtalar med
møtande turistar i romanen, er ekte, frå mine eigne notat. Eg gjekk om lag
halvparten av den lange marsjen, som frå nord til sør i Israel totalt er på
tusen kilometer, ikkje i luftline, men langs stigen. «Ora er eg» - Boka di har
alt møtt ovasjonar blant kritikarar, kva seier lesarane i Israel? - Inntrykka er
sterke. Eg respekterer lesarane mine, og av lesarane vert det forventa at du
også utleverer deg sjølv. Då gjeld det også å vere på vakt og ikkje la seg
korrumpere med å levere litterær snøggmat. Dess viktigare er det i ei tid då eg
opplever at vi meir og meir oppfører oss som sovande, lamma av ein håplaus
situasjon. Nokon må vise vegen, og i romanen er det ei mor som nektar å leve med
våpen. «Ora er eg», seier folk til meg, og dei seier det også til meg i Brasil,
i Slovenia, i Finland. Lesarane ser ei kvinne som spør kvifor vi skal sende folk
ut ein krig vi elles ikkje lyfter ein finger for å få slutt på. Over
generasjonskløfta - Eg har fått sterke bokmeldingar, men viktigare er at det er
selt 150.000 eksemplar i det vesle landet mitt, og reaksjonane er uavhengige av
den politiske ståstaden elles. Romanen råkar eit folk som er i ferd med å fryse
fast - å bli « fossilert » - gjennom å sile bort den halvdelen av røyndomen som
ikkje svarar til biletet dei har vant seg til med - og som opplever eit menneske
som gjev seg sjølv den fridomen å ha ein frigjerande verknad på dei. - To
generasjonar pregar romanen. Opplever du ei veksande generasjonskløft i det
israelske samfunnet? - I høg grad, dei unge vert meir og meir apatiske, dei tek
den politiske stoda slik ho er for gjeven, og trur ikkje på noko alternativ. Dei
veit mindre og mindre om kva som hender, og vi har fått ein tredje generasjon av
ulovlege busetjarar som ikkje kjenner noko anna liv. Slik er stoda, og med den
politiske leiarskapen vi har i dag, kan det ende med uboteleg skade. Om noko har
vorte betre i Israel, gjeld det ikkje leiarane våre, som berre nører opp under
gammal angst. Den vegen gjekk det også med palestinarane som utvikla meir og
meir ekstremistiske metodar gjennom sjølvmordaksjonane, eit frykteleg mistak som
har skadd dei sidan. FN-sporet - Kva rolle kan den palestinske framstøyten
andsynes FN spele? - Israel bør vere den første til å røyste for godkjenning av
Palestina og støtte medlemskap i FN. Det er ein ikkje-valdeleg og synleg måte å
gjere det på frå den palestinske sjølvstyremakta. Om det ikkje fører til store
endringar med det same, ville det vere ein viktig bodskap til palestinarane om
at det internasjonale samfunnet bryr seg. Eg skulle også sett at det hadde kome
i stand tingingar mellom partane, og at president Obama kunne leie an i den
prosessen, men slik både Israel og USA har stelt seg i denne saka, er ikkje
utsiktene gode. At Israel som er ein demokratisk stat og medlem av FN, okkuperer
ein annan og trugar med sanksjonar i høve han vil inn i FN, er utoleleg. - Kva
kan den demokratiske oppreisten i arabarstatar som Egypt, Libya og Tunisia ha å
seie? - Eg vonar dei vil oppleve å bli demokratiske. Det har ikkje hendt enno,
men som israelar ønskjer eg sjølvsagt å ha demokratiske granneland også. Men det
har hendt noko i Israel denne sommaren ifrå juni til september og som er lite
kjent. Det har vore store demonstrasjonar for større sosial rettferd, mot sosial
ulikskap. Det var ingen slagord retta mot israelsk busetjingspolitikk eller om
palestinaspørsmålet, men som israelar ser eg likevel teikn på sosial oppvakning
i ein elles forsteina politisk situasjon. - Dei første israelske reaksjonane på
oppreistane var prega av redsle. Det var mykje enklare før då det berre var éin
einskild diktator å halde seg til, ein Mubarak, ein Gaddafi. Israel var redd for
fredsavtalen med Egypt. Men den store utfordringa for det internasjonale
samfunnet no er at statane som før stod på god fot med diktatorane, må halde seg
til dei verkelege ønska til folket, der dei gamle herskarane dei stod på god fot
med, er borte. - Kva tankar gjer du deg om den siste fangeutvekslinga mellom
Israel og Palestina? - Eg unner både den israelske soldaten og dei palestinske
fangane ein nyvunnen fridom, men det er også del av eit politisk spel, ei fjør i
hatten for Netanyahu, ei anna til leiarane i Gaza. I denne saka tener den
israelske fangen begge sider, og eg er redd det leier merksemda bort frå det
store spørsmålet. Vi kan snøgt oppleve ei ny kidnapping med tilsvarande
reaksjonar frå Israel, om nokon ser seg tent med det, seier Grossman. Av fleire
har han fått spørsmålet om kva han meiner om dei som oppmodar til kulturell og
akademisk boikott av Israel. - Eg er like kritisk mot den ulovlege israelske
blokaden av Gaza som eg fordømmer det israelske åtaket på Gaza-flotiljen i
internasjonalt farvatn i fjor, der fleire om bord i båten vart drepne. Eg meiner
også at sanksjonane mot Iran har vore meir til skade enn til gagn. Det vi treng
no, er ikkje fleire måtar å kvesse til striden på. 

Den einaste farbare vegen vidare er gjennom dialog. 

Fri og leiken fotofeminist 

Utan hatt eller lue på det kortklipte hovudet sitt skilde fotograf Marie Høeg
seg ut frå mengda da ho promenerte i Horten kring førre hundreårsskifte.
Polarhelt: 

Medan Nansen hadde heile nasjonen bak seg, hadde Marie Høeg det meste av
nasjonen mot seg i ein kamp som har vart i over hundre år og som framleis pågår.
På botnen av ei eske, i ein låve ein stad på Austlandet, vart det funne om lag
førti glasnegativ merkte «privat». Eska dei låg i, stamma frå eit fotoatelier i
Horten med namnet «Berg og Høeg», som hadde sitt virke kring år 1900. Fleire av
dei viser ei ung og lite sjølvhøgtidleg kvinne, som leikar seg i ulike roller.
Kvinna på bileta heiter Marie Høeg, ho var fotograf og kvinneaktivist. Bak
kameraet står ei anna kvinne, kompanjongen og sambuaren Bollette Berg. Bileta,
som er heilt unike i norsk samanheng, er i dag trygt forvarde på Preus Museum i
Horten. Fotograf og kvinneaktivist Marie Høeg (1866 - 1949) frå Langesund og
Bollette Berg (1872 - 1944) frå Nannestad kom til Horten i 1895. Dei to hadde
møtt kvarandre i Finland, der dei begge studerte fotografi. I Horten opna dei
sitt eige fotoatelier med namnet «Berg og Høeg» og livnærde seg av
postkortproduksjon og som portrettfotografar. Horten var på den tida hovudbase
for marinen i Noreg, og det var såleis stor gjennomtrekk og nok av folk som
skulle portretterast. Men Marie Høeg var ikkje berre fotograf, ho var òg ein
svært engasjert kvinneaktivist. På dei åtte åra ho budde i Horten skipa ho heile
fire foreiningar. På fritida eksperimenterte ho med kjønnsroller og konvensjonar
i atelieret saman med Bollette Berg. Alvorleg leik Den vesle samlinga med
glasnegativ syner ei ung, sjølvsikker og lite høgtidleg kvinne, som prøver ulike
roller. Ho utfordrar konvensjonane og vil bryte ut av den rolla ho er sett i. Ho
leikar med identitetar, men i leiken sansar me òg eit alvor. Ho kler seg ut som
mann, i dress og jamvel underklede, ho kler seg ut som nasjonalhelt i
selskinnspels, ho kler seg som kvinne, men poserer ukonvensjonelt og gjerne med
både dram og sigarett. Ho kler òg av seg som kvinne og syner seg sårbar.
Konservator ved Preus Museum, Hanne Holm-Johnsen, fortel om ei rørsle i tida. -
Kring år 1900 voks interessa for å flytte grenser og betre rettane til kvinnene.
Kvinnene ville ikkje lenger bli sette i bås, dei ville i større grad vere seg
sjølve og bryte med forventningane. - Kva slag rolle spelar fotografiet oppi
dette? - Fotografiet var ei ny og spontan kunstform som gjorde det lettare å
eksperimentere. Fotografiet hadde stor kraft, det kunne nå langt utover og bidra
til å skape nye rollemodellar. Ikkje berre endra det måten ein såg kvarandre på,
men også korleis ein såg seg sjølv. Marie Høeg var ikkje åleine om å
eksperimentere på denne måten. Rundt omkring i Europa og USA gjorde fleire
kvinnelege kollegaer det same, somme jamvel i full offentlegheit. Frances
Benjamin Johnston (1864 - 1952) frå USA er vidgjeten for sjølvportrettet der ho
sit framfor ein peis, karsleg, med godt synlege underskjørt, ein sigarett i den
eine handa og eit ølkrus i den andre. Også franske Claude Cahun (1894 - 1954)
var oppteken av kjønnsroller og seksualitet i virket sitt. - Var det mange
kvinnelege fotografar på same tid som Høeg? - Ja, det var faktisk påfallande
mange! Det var eit stort overskot av kvinner, mange vart ikkje gifte og måtte
dermed klare seg på eiga hand. Dei gjekk inn i relativt nye yrke som ikkje alt
var mannsdominerte, mellom anna fotografering. Dette vart rekna som eit passande
kvinneyrke, fordi ein trudde at kvinner hadde større sans for iscenesetjing og
kunst, og det var heller ikkje så dyrt å etablere seg som fotograf. At dei drog
utanlands for å utdanne seg, var heller ikkje så uvanleg. Det kom òg mange
utanlandske fotografar til Noreg, det var i det heile eit nokså internasjonalt
miljø. Selskapeleg diskusjon Det var truleg i Finland at Marie Høeg vart
engasjert i kvinnerørsla. Ho lét engasjementet sitt smitte over på kvinnene i
Horten og mana til kvinnekamp på ei tid da ideen om kvinnefrigjering vart
mistenkt for å vere eit trugsmål mot eit sømeleg samfunn. Mange trudde at
kvinnefrigjering ville føre til ei nedvurdering av den gifte kvinna og dermed
oppløysing av ekteskapet og grov umoral. «Hvor Ægteskaberne aftager, der
tiltager de løse Forbindelser og den unaturlige Utugt», skal presten Thorvald
Klaveness frå Sandar i Vestfold ha sagt - i hortensavisa «Gjengangeren». I 1896
skipa Marie Høeg Hortens selskabelige Diskussionsforening. Ordet selskabelig
vart lagt til namnet for å mildne uttrykket. Innkallinga til det første møtet
gjekk med bod, for at mennene i byen ikkje skulle bli provoserte. Trass i ein
viss skepsis stilte så mange som førti kvinner på det første møtet.
Føremålsparagrafen til foreininga vart lydande: «Foreningens formål er at samle
kvinder til diskussion om tidens spørgsmaal, særlig de, som angaar kvindens
stilling.» Foreininga eksisterer framleis, under namnet Hortens
Diskusjonsforening, og er den eldste i landet i sitt slag. Mellom
føredragshaldarane opp gjennom åra finn me sterke kvinner som Gina Krog, Betzy
Kjeldsberg, Hulda Garborg, Ella Ancher og Halldis Moren Vesaas. Hortens
selskabelige Diskussionsforening bidrog òg til skipinga av fleire andre
organisasjonar, mellom anna Tuberkuloseforeningen (seinare Sanitetsforeningen),
Horten Kvinneråd, Hjemmenes vel (seinare Horten Husmorlag) og
Yrkeskvinneforeningen. Marie Høeg såg på røysteretten som den viktigaste saka i
kvinnekampen. Eit viktig føremål med diskusjonsforeininga var å førebu kvinnene
på å delta i den offentlege debatten. I 1898 skipa ho Noregs første lokale ledd
av Landskvinnestemmerettsforeningen, og mange av medlemene frå
diskusjonsforeininga vart med over. Særleg gjekk dei ugifte kvinnene i bresjen,
kanskje fordi dei kjende sterkast konsekvensane av vantande rettar. Men etter
kvart som det vart meir akseptert å arbeide for røysterett for kvinner, kom også
dei gifte kvinnene til. Høeg og Nansen I 1896 kom Fridtjof Nansen heim frå
polferda si. Han vart teken imot som ein helt, han vart eit symbol for nasjonen,
eit verkeleg ideal. Lite ante dei som hylla Fridtjof Nansen, at ein ung,
kvinneleg fotograf i Horten var ein av pionerane for ei rørsle som skulle endre
samfunnet meir enn noka polarferd ville gjere. Medan Nansen hadde heile nasjonen
bak seg, hadde Høeg store delar av nasjonen mot seg. Kvinnekampen har vart i
over hundre år og går føre seg framleis, medan Nansens ferd i isen varde i tre.
I 1903 flytta Marie Høeg og Bollette Berg til Kristiania, der dei starta eige
kunstforlag. Byen dei forlét, hadde gjennomgått store endringar. Ein kan dra
linjer frå Marie Høeg og fram til kvinnefrigjeringa for alvor tok til i 20-åra,
og vidare til 70-åra og fram til i dag. Fotografisk går det linjer mot ein
praksis som kvinnelege kunstnarar etter kvart har flytta til det offentlege
rommet. Marie Høeg var ei engasjert kvinne heile livet. Ho hadde pågangsmot,
energi og organisasjonstalent. Ho var både eldsjel og kulturspreiar. Marie Høegs
liv og virke har naturleg nok vekt interesse i fleire krinsar. Tidlegare i år
ferdigstilte studierektor Brit Stuksrud ein doktorgrad med tittelen
Kvinnestemmeretten i Horten og de andre vestfoldbyene. Mediedekning og
organisasjonsarbeid. Sølvi Bennett Moen har skrive hovudoppgåva Iscenesettelse
og lek med kjønnsidentitet i norsk fotografi omkring 1900, med utgangspunkt i
bileta av Marie Høeg. Aslaug Moksnes har til og med skrive bok om henne. Ikkje
minst har Marie Høeg og Bollette Berg vekt interesse i lesbiske og homofile
miljø, for det over femti år lange sambuarskapet deira. 

Strør sand på EUs lover «Folket udøver den lovgivende Magt ved Storthinget»,
heiter det i Grunnlova. Men i 1814 hadde ingen høyrt om EØS-avtalen. 

Og det avmektige Europautvalet var ikkje påtenkt. I demokratiet Noreg skal lover
i prinsippet vedtakast av dei folkevalde på Stortinget. Men som dei fleste Dag
og Tid-lesarar vel veit: I praksis kjem ein god del av lovgjevinga i Noreg i dag
frå EU. Dei fleste rettsakter som EU vedtek, kjem ufiltrerte inn i norsk lov- og
regelverk takk vere EØS-avtalen. Frå avtalen tok til å gjelde i 1994 til juni
2007 gjekk 5700 rettsakter frå EU inn i avtalen, opplyser Utanriksdepartementet.
Men sjølv om Noreg ikkje påverkar utforminga av rettsaktene frå EU, skal likevel
Stortinget kunne ha eit ord med i laget - i teorien. For alle rettsaktene frå EU
skal leggjast fram på møte i det såkalla Europautvalet, tidlegare kalla
EØS-utvalet. Her sit mange tunge stortingsfolk frå utanrikskomiteen, med høve
til å slå alarm om det kjem uakseptable direktiv frå EU. Men i praksis er
utvalsmedlemene stort sett stille som mus. Må det vere slik? Tidsklemma Ein
enkel grunn til at Europautvalet gjer så lite av seg, er den knappe tida dei har
til å setje seg inn i sakene. Dei får innkalling og sakliste ei knapp veke før
kvart møte. Og til kvart møte kjem ein svær bunke med nye rettsakter frå EU,
iblant meir enn femti i talet, somme av dei svært kompliserte. Rettsaktene kjem
med korte presentasjonar frå den norske regjeringa, men desse er så korte at ein
ikkje blir særleg klok på innhaldet. - Situasjonen for Europautvalet og
Stortinget er djupt utilfredsstillande, seier Dag Seierstad, som er
EØS-rådgjevar for SV og truleg blant dei i Noreg som les aller mest av
EU-rettsaktene. - Representantane har som regel ikkje hatt tid til å lese
saksdokumenta. Ofte kjem det ikkje eingong ein kommentar til rettsaktene frå EU
på møtet. Skal ein kunne jobbe skikkeleg med desse sakene, må ein gå grundig inn
i sjølve rettsakta. - Stortinget skal vere den lovgjevande makta i Noreg. Men
det er ikkje slik med EØS-avtalen? - Konstitusjonelt er saka klar: Stortinget er
suverent, og det er ikkje norsk lov før det er gjort vedtak i Stortinget. Når
EU-rettsaktene fører til lovendring, må Stortinget godkjenne dei. Men
folkerettsleg er Noreg truleg bunde av vedtaka i EØS-komiteen, der Noreg møter
saman med Island og Liechtenstein. Dette har aldri blitt sett på prøve, fordi
stortingsfleirtalet alltid har godkjent lovendringane. - Uforsvarleg - Med ei
slik enorm mengd dokument - er det fare for at viktige saker berre glir gjennom
i Europautvalet utan at nokon merkar det? - Ja, det er det. Og det har skjedd.
Det verste dømet eg kjem på, er ei rettsakt om europeiske selskap frå 2002. I
presentasjonen til det daverande EØS-utvalet såg saka uskuldig ut, men det var
ho ikkje, seier Seierstad. - To år etter handsaminga fastslo Arbeids- og
administrasjonsdepartementet under Morten Meyer at direktivet var godt eigna til
å «fråta eller nekte arbeidstakarane påverknad eller nekte dei slike rettar». Eg
vurderte sjølv denne saka for SV i 2002 og lét ho gå gjennom. Det skulle eg
ikkje gjort. Truleg skjer det same med mange andre alvorlege saker. - Har
stortingsfolka resignert og slått seg til ro med at ting er som dei er? - Eg
tippar dei fleste stortingsrepresentantane ikkje er klare over korleis dette går
føre seg. Berre ei handfull er orienterte, og dei fleste er nok glade for å
sleppe å vere med på det. EØS er så ubehageleg for mange at di mindre ein
snakkar om det, di betre er det. Men det hender iblant at folk syng ut, påpeikar
Seierstad. - Haakon Blankenborg frå Ap gjorde det i 1996, da han var leiar for
utanrikskomiteen. Han sa i Stortinget at handsaminga av EØS-sakene i Stortinget
var heilt uforsvarleg, og meinte det trongst mykje grundigare vurdering av
konsekvensane av direktiva. Men han fekk ikkje gehør i partiet sitt. Sidan
90-åra har det likevel vore nokre framsteg, meiner Seierstad. Møtereferata frå
Europautvalet er ikkje lenger hemmelege, og presentasjonen av direktiva er noko
meir forståeleg enn før. - Det er litt lettare å vurdere kva direktiva inneber
no, og vi får vite kva norske departement eller instansar som har vurdert dei
før møta i utvalet. Men da Stortinget handsama meldinga om Europa-politikken i
fjor, vart det vedteke at fagkomiteane skal tidleg inn i handsaminga av dei
rettsaktene som gjer at norsk lov må endrast. Det punktet er ikkje sett i verk
som det var meint, seier Dag Seierstad. Frustrasjon på tinget Det er eit
ankepunkt som Ågot Valle deler - naturleg nok, sidan ho har Seierstad som
rådgjevar. Valle er SV-medlem i utanrikskomiteen og dermed i Europautvalet. -
Fagkomiteane på Stortinget må trekkjast meir inn i dette arbeidet. Dei fleste
sakene i Europautvalet har jo med arbeidsområda til ein eller fleire av
komiteane å gjere. Utanrikskomiteen har sagt at fagkomiteane må få betre
arbeidsverkty og høve til å kalle inn til høyring tidlegare i prosessen. No får
dei like kort tid som Europautvalet til å setje seg inn i sakene. Mange her på
huset er frustrerte over at dette ikkje fungerer godt nok, seier Valle. - Er
Europautvalet berre eit sandpåstrøingsorgan? - Ja, i alle fall i høve til kva
det kunne vore. UD har gjort nokre grep for at vi skal kunne følgje meir med,
ved å varsle meir på førehand om kva som blir teke opp. Og eg vil rose
utanriksministeren for å vere flink til å orientere om saker som kjem opp i EU.
Men vi må få betre høve til å diskutere desse spørsmåla i det offentlege rommet
- det er ein viktig del av demokratiet. - Kor godt budde er eigentleg medlemene
i Europautvalet til kvart møte? - Eg vil ikkje kome med karakteristikkar om kor
godt budde andre er. Dei får svare for seg sjølve. - I eit demokratiperspektiv:
Er dei norske prosedyrene for av handtering av EU-direktiva forsvarlege? - Dei
er betre enn dei var, men har stor potensial for betring. Og når direktiva ikkje
blir diskuterte i dei faste komiteane eller i det offentlege rommet, er det ei
demokratisk utfordring. - Som folkevald må det vere frustrerande å sjå så mange
saker gli forbi utan ein sjanse til å setje seg ordentleg inn i dei? - Det kan
ein seie om veldig mange saker i politikken. Men vi kjenner jo godt til dei
store sakene som blir diskuterte i EU, som tenestedirektivet. - Når rettsaktene
frå EU blir så lite diskuterte i Noreg, er det vel òg fordi Noreg ikkje
eigentleg kan påverke utforminga av dei? - Vi er faktisk ikkje heilt makteslause
her nord. Om vi i Noreg har ein opplyst samtale om EU-saker, kan vi bidra til å
styrkje dei kreftene i EU som vil det same som oss. Mange i EU er uroa over
situasjonen for faglege rettar, miljøstandardar eller helsestandardar. Eg er
ikkje av dei som seier at vi ikkje kan gjere noko. Men EØS grip så mykje inn i
sjølvråderetten at det er all grunn til å sjå grundig på korleis avtalen
fungerer, seier Ågot Valle. «Lyttar og nikkar» Graden av frustrasjon blant
representantane i Europautvalet varierer. Og kanskje avheng frustrasjonen noko
av standpunktet dei har til norsk EU-medlemskap. I eit svar på e-post til Dag og
Tid skriv til dømes utvalsmedlem Finn Martin Vallersnes, Høgre: «Jeg mener disse
rutinene er forsvarlige sett i et perspektiv om god saksbehandling. Det
forutsetter selvsagt at komiteene engasjerer seg på saker som krever det. Det
demokratiske problemet i dette er etter vår mening vår manglende deltakelse i
det forberedende grunnlagsarbeidet med direktivene i Bruxelles. Det problemet
får en ikke løst så lenge vi er utenfor EU.» Men kva med representant Dagfinn
Høybråten frå KrF, som er mot EU-medlemskap og før EØS-avtalen? I eit nyleg møte
i Europautvalet kalla Høybråten utvalet for ein stad «der ein alltid lyttar og
nikkar og strør sand eller lèt vere å strø sand». - Det var uttrykk for ein
frustrasjon over at sakene som blir tekne opp i utvalet, ofte kjem utan
underlagsmateriale. Vi får ikkje høve til å førebu oss skikkeleg, seier
Høybråten. Han opplever EØS-sakene svært annleis som stortingsrepresentant enn
han gjorde som statsråd. - Da eg vart stortingsrepresentant hausten 2005, møtte
eg for første gong EØS-systemet frå stortingssida. Eg opplevde at det var mykje
frustrasjon over korleis sakene vart handsama, og det var langt mindre innsyn
enn da eg såg dei frå regjeringssida. Når vi på Stortinget får sakene
presenterte, er det som regel anten for tidleg eller for seint til å kunne gjere
noko med dei. Sakene blir jo førebudde av regjeringa, som har langt større
innsyn i innhaldet, seier Høybråten. - I ei tid da Europaparlamentet blir stadig
viktigare i EU, bør òg rolla til Stortinget oppgraderast i arbeidet med
EØS-saker. Eg trur Stortinget kan bidra meir enn i dag til å ta vare på Noregs
interesser om vi blir meir involverte. 

Handbok i sinnsro 

Vil du slutte å uroe deg over ting som du uansett ikkje kan gjere noko med, kan
du lese Epiktet. Epiktet (50 - 130) var slave, men blei send i lære hos ein
filosof då ein av herrane hans forstod at han var talentfull. Stoikarane brydde
seg ikkje om stand, i motsetnad til dei fleste andre lærdomsseta, og dermed var
det her Epiktet hamna. Han er seinare blitt ståande som ein av dei viktigaste
tenkjarane i den stoiske tradisjonen, og Handbok i livskunst kom på norsk første
gong i 1927, i Samlag-serien «Klassiske bokverk». Jon Hellesnes har skrive
innleiing til nyutgjevinga. - Idealet hos stoikarane var å finne sinnsro gjennom
å bli sjølvtilstrekkeleg - å trene opp den indre styrken til å godta alt som
skjer, same kor forferdeleg det måtte vere. Det høyrest nokså uoppnåeleg ut? -
Stoiske levereglar, slik dei kjem til uttrykk hos Epiktet, må forståast i sin
kulturelle kontekst. Dei gir ikkje utan vidare god meining i ein annan kultur
enn den Epiktet høyrde til. Dette var den romersk-hellenistiske kulturen under
keisartida. Makta blei despotisk i denne perioden, men ideen om fridom for den
einskilde var blitt til og lét seg ikkje avoppfinne. Den ytre ufridomen gjorde
at ideen om fridom blei forstått på ein for oss merkeleg måte, nemleg som ein
indre tilstand, og blei dermed noko individet kunne vinne for seg sjølv, gjennom
meditasjon og trening. Det inneber å gjere uavhengig av alt det ytre. Det er
slik ideen om å vere sjølvtilstrekkeleg - autark - må forståast, seier
Hellesnes. Apatheia - Epiktet slår også tydeleg fast at ein ikkje skal bry seg
om kva andre folk meiner, og at ein ikkje skal streve etter ære og anerkjenning.
Dette må vere sunne ideal i vår tid, der alt dreiar seg om å bli sedd, ha ein
vellukka karriere og så bortetter? - Eg likar ikkje termen «sunne ideal», men eg
oppfattar den stoiske ideen om sjølvskaping som mindre idiotisk enn ideen om ein
marknad for identitet og ideen om sjølvet som ei merkevare. - Eit mål for
stoikarane og for Epiktet var å oppnå apatheia, altså sinnsro eller sjelefred.
Ustabile emosjonar og begjær er ein uting hos Epiktet. Det kan verke ein smule
kjedeleg å oppnå fullkomen sinnsro? - Dersom apatheia tyder fråvære av
emosjonar, er det trøytte greier. Men hos Seneca er det ikkje slik. Epiktet er
eg meir usikker på, i så måte. Det er Seneca eg likar best av stoikarane i
romartida. Han var forresten epikurear også, det tyder at han henta teoretisk
tilfang frå fleire retningar. - Epiktet skriv: «Kysser du barnet ditt eller kona
di, så hugs: Det er eit menneske eg kysser. Døyr det, er sjela di like roleg.»
Dette kan ikkje vere noko å trå etter? - Dette sitatet må nettopp forståast i
lys av det å bli autark. Å bli fri i ein ufri tilstand, i ei tid med
undertrykking og ei mengd ukontrollerbare sjukdomar. Men igjen ser me ein
vesentleg skilnad mellom Epiktet og Seneca. Seneca knytte seg gjerne til andre
menneske. Klasseskilnad - På kva punkt skil Epiktet seg klarast frå dei to andre
store livsførslefilosofane, Seneca og Marcus Aurelius? - Den største skilnaden
er klassemessig. Epiktet kom frå den lågaste delen av underklassen. Han var
slave i mange år, men frigitt, truleg fordi slitet hadde gjort han til krøpling.
Seneca og Marcus Aurelius, derimot, var overklasse. Marcus Aurelius var jo til
og med keisar. Seneca var den rikaste mannen i heile Romarriket. I tillegg
styrde han riket i fem år, medan Nero var umyndig. - Du har vore særleg oppteken
av Seneca heilt sidan ungdomen. Kva er det med livsførslefilosofane som er så
tiltalande? - Eg blei oppteken av Seneca i attenårsalderen, då eg var elev ved
latinlinja på Voss gymnas. Eg har stadig kome tilbake til han, og særleg
Epistulae morales ad Lucilium (Moralske brev til Lucilius), i alle år. I ulike
aldrar festar ein seg vel ved ulike innslag i tekstane. No er eg oppteken av
følgjande spørsmål: Finst det grunndrag ved tilværet som vi ikkje kan sjå bort
frå utan at me rotar oss inn i illusjonar? Grunndrag som gjeld å ta omsyn til,
same korleis me elles tolkar den samanhengen me eksisterer i? Eg meiner at
svaret er ja, og at dei romersk-hellenistiske filosofane kan hjelpe oss med å
identifisere slike grunndrag. Den romersk-hellenistiske livsførslefilosofien er
også den einaste i vesterlandsk tradisjon som på sekularisert grunnlag inneber
systematisk tenking og mental trening i høve til ulukker, katastrofar og brå
død. Kontrollfrikar - Epiktet presenterer ein « metode » for å skilje ut kva som
ikkje er verdt å kaste bort tid på og uroe seg over: Ein skal spørje seg sjølv
om dette høyrer til det som me rår for eller ei. Dersom ikkje - skal ein ikkje
tenkje på det. Burde me følgje Epiktets råd her? - Dette utgjer ein kontrast til
ein tenkjemåte som er utbreidd i vår seinmoderne kultur: at alt i prinsippet
ligg innanfor menneskeleg makt. Ingenting skal aksepterast som eit hendeleg
uhell, ein tilfeldig katastrofe, ein uavvendeleg sjukdom eller naturleg død.
Verda skal alltid tolkast som eit vitnemål om ein kritikkverdig mangel ved dei
administrative rutinane, den medisinske forskinga, dei statlege sikringstiltaka
eller den politiske prioriteringa. Dette tyder tilslutnad til ein av dei verste
ideologiane i moderne tid, nemleg ein teknokratisk og totalitær idé om total
kontroll og absolutt tryggleik. Altfor mange strevar med å få stadig meir under
stadig sterkare kontroll. Det paradoksale resultatet er at avgjerande faktorar
dermed kjem fullstendig ut av kontroll. Auken av mengda av multiresistente
mikroorganismar som sideverknad av medisinsk utvikling er berre eitt av mange
døme. Det mest dramatiske dømet er klimaendring som konsekvens av stadig meir
avanserte produktivkrefter. Det seier då kvifor dette punktet hos Epiktet er
verdt å tenkje over. - Du som sjølv har arbeidd med filosofi i om lag femti år,
har du greidd å oppnå ein liten flik av apatheia? - I høve til irritasjonar i
kvardagen er eg ingen stoikar. I høve til dei store tinga er eg det kanskje. 

Mannlege blindsoner 

Debutant Lars Petter Sveen har skrive noveller som vekkjer nyfikna. Noveller
Lars Petter Sveen: Køyre frå Fræna Aschehoug Novelledebuten til Lars Petter
Sveen (f. 1981) har noko mystisk og ordknapt over seg. Det er nettopp det som
gjer at dei overtyder; det står meir der enn talet på ord skulle tilseie.
Talande manglar Alle novellene handlar om menn, og dei fortel om seg sjølve utan
å vere heilt klare over kva dei røper for lesaren. Dei viser oss sine eigne
blindsoner, eller sin eigen mangel på ord for det dei opplever og har inni seg.
Det verkar som alle kjem frå Fræna, utan at eg synest bygdetematikken dominerer.
I tittelnovella møter vi narkolangaren som reiser frå Fræna, men som truleg har
nissen med på lasset i form av den storforlangande kjærasten sin. I « Elva » har
ein mann jaga ein innvandrar på elva, mens den unge faren i « Bankeånd » har
mist son sin i krybbedød. Novella «Eg veit verkeleg ikkje kva de snakkar om»
handlar om den tidlegare soldaten som drikk for mykje og som truleg har vore med
på noko dramatisk, men vi får ikkje noko anna hint enn dette: «Kanskje alt får
ei anna farge når det kjem ut, tenkte han. Men kva var det som var komme ut?»
Fleire av dei andre novellene viser oss òg menn i vanskelege situasjonar.
Nettopp deira eigen prøvande eller mangelfulle refleksjon over livet fann eg
svært fascinerande, og eg las desse novellene to gonger av rein lyst til å sjå
om det kanskje stod meir der enn eg hadde sett fyrste gongen. Og det er
positivt, det er ikkje så ofte eg får den lysta. Dei vekkjer nyfikna. Politikk
Tre av novellene er politiske på den måten at dei vil vise oss politikarar som
har blitt kyniske eller blinde for dei sanne verknadene av det dei driv med. I
«Himmelen over Fræna er den vakraste» møter vi leiaren av ei lokal protestrørsle
som har sett i gang ein protestmarsj med katastrofal utgang. I « Kandidaten » er
det ein ung og framstormande partimann som nyttar den personlege tragedien til
andre til å fremje sin kandidat. I «Vakne opp» er det ein stortingspolitikar som
blandar religion og politikk, men som verkar blind for motsetnadene mellom dei
ideala religionen fremjar, og den politikken han i røynda støttar. Eg må seie
assosiasjonane går til eit visst politisk parti, og kanskje til og med til ein
viss rikspolitikar. Utan å reflektere nærmare over kor råkande skildringane er,
så er det i alle fall liten tvil om synspunkta til forfattaren i desse tekstane.
Kanskje av den grunn er desse dei litterært svakaste. Symbolikken kan bli
overtydeleg, som når personane i den religiøse og politiske gruppa i «Vakne opp»
kjenner at tungene deira hovnar opp og deler seg i tuppen. Men det er litt moro
òg, som når politikaren seier til son sin: «De unge må kunne forsvare
grunnverdiane i samfunnet vårt, skal de gå rundt og tru det var tilfeldig at vi
fann olja, spør eg.» Eg synest det er bra at Sveen vågar seg inn på slike tema,
det er lenge mellom kvar gong ein les såpass eksplisitt politisk litteratur i
Noreg. Mystikk To av novellene skil seg frå dei andre. « Søner » er ei
grøssaraktig novelle om to søner som ventar på faren for å ta eit oppgjer med
han, men så dukkar han opp som skrømt. Ho er merkeleg og dramatisk, men nesten
symbolsk i forma. «Den framande» handlar òg om eit skrømt; her er vi på ein gard
rett etter krigen der ein mann oppdagar at den gravide kona går ut om natta for
å snakke med nokon. Historia er mystisk og udramatisk på same tid, det som
skjer, er uventa og rørande. Sjølv om språket på langt nær er like blømande av
metaforar, er det noko med mystikken og skildringane av det kvardagslege
gardslivet i denne novella som minner meg om Hans Herbjørnsrud. Språket er òg
stort sett godt. Det er enkelt og konkret, men krydra med metaforar innimellom.
Det kan fungere bra, som her: «bak han [...] kom eit menneske klar til å rive
han sund, lik eit udyr falle ned på jorda med regnet.» Andre gonger fungerer det
ikkje fullt så bra, som her: «Fargane hadde runne ut av himmelen, natta si mold
var på veg inn.» Men alt i alt er dette ein særs god debut, ein debut som gjer
meg nyfiken og overtydd om at Sveen har mykje å kome med. - Heilt mållaus Og
Tv-sjåarane var samde med dommarane. Vegard fekk ein av dei to første
finaleplassane. - Gløym Kurt og alle andre preferansar eller referansar, var
tilbakemeldinga frå dommar Gunnar Greve Pettersen. - Eg er heilt mållaus. Det
finst ikkje ord for dette, sa Leite til vg.no like etter at han fekk beskjed om
at han er ein av dei to som går vidare til finalen i Idol. Familien i salen Frå
salen heila familie og venner på Vegard. Berre frå Værlandet var åtte
familiemedlemmer reist til Oslo for å få med seg direktesendinga frå salen. 

Til saman hadde Vegard minst 25 av sine næraste i salen fredag kveld. 

- Påminning om mangel på brannutstyr 

Stigebil 

Tragedie - Dette ser stygt ut. 

Vi har ikkje utstyr til slik sløkking, konstaterte rådmann Ole John Østenstad,
medan flammane åt seg gjennom toppetasjen på gamleskulen i går ettermiddag.
Saman med ordførar Nils Gjerland måtte han registrere at brannfolka sleit med å
komme til med brannslangane. 

- Dette er ei ubehageleg påminning om at brannvernet i Førde ikkje er betre
utrusta enn kva som høgst trengst, seier ordføraren. Innkjøp av stigebil har
vore oppe i kommunen mange gonger, men ikkje nådd fram i budsjetta. - Heller
ikkje fagfolka har prioritert dette høgast, seier Østenstad. - Stigebil blir
meir og meir aktuelt di fleire etasjar bygga får i Førde, påpeikar ordføraren
som heller ikkje legg skjul på at det aktualiserer diskusjonen når ein kjem så
tett på å sjå korleis brannvernet fungerer i praksis. 

Det har vore også sonderingar med nabokommunane med tanke på å styrkje
brannvernet. - Brannen er ein tragedie både for skulen og for byen Førde.
Gamleskulen var ein gammal, ærverdig bygning i dobbelt forstand, seier
ordføraren. Bygningen vart restaurert og pussa opp med Rekkedals-midlar på
80-talet. Fullverdiforsikring gjer at det økonomiske tapet for kommunen vert
redusert til nokre ti tusen kroner i eigendel. Ordføraren ser ikkje vekk frå at
bygningen kan bli bygd opp att i den gamle stilen, men først vil han sjå
skadeomfanget. - Det er ikkje slikt vi tenkjer på i første omgang, seier
Gjerland. I går var det naturleg nok heller ikkje vurdert kvar SFO skal finne
nytt hus. 

Tone er MPG-klar Idolsirkuset gav Tone Damli Aaberge (17) frå Sogndal ein flying
start på songkarrièra. Plata hennar « Bliss » selde til gull, og ho er den
tredje mest søkte personen på nettet. 

Les meir Populær: Den flotte sogndalsjenta er no klar for Melodi Grand Prix. 

Foto Stig Roger Eide Wenche Myhre har fleire gonger deltatt i Melodi Grand Prix
og Damli Aaberge skal såleis konkurrere mot ei ekte Melodi Grand Prix-dronning.
Ikkje den einaste Men Wenche Myhre er ikkje den einaste veteranen som skal delta
i konkurransen i Bodø. Alexander Stenerud skal nemleg også vere med. Han er ein
mann nokon kanskje hugsar frå i fjor, då han stod som den eine halvparten i
gruppa Zuma. I år skal ha stå aleine på scena. Her er artistane som skal opptre
i Bodø: Damli Aaberge har skrive teksten til låta " Butterlies " saman med Mats
Lie Skåre. Den kjende produsenten David Eriksen står for musikken. Dette skriv
NRK i ei pressemelding. Gler seg - Eg gler meg som bare det og har mange
sommarfuglar i magen! MGP er annleis enn alt. Det blir kjempespesielt å vere
med, dette er ein gigaproduksjon, så utrulig stort, og det blir morosamt. Men eg
er skitnervøs, seier Tone Damli Aaberge til NRK. Sogndalsjenta og resten av
familien har i lang tid vore tilhengjarar av Melodi Grand Prix. Då Tone var lita
reiste familien heilt til Oslo for å sjå på MPG-finale i Oslo Spektrum. Damli
Aaberge er berre 20 år, men ho er likevel ein av Norge sine mest populære og
profilerte artistar. Ho deltok i Idol i 2005, berre 17 år gamal, der ho kom
heilt til finalen. Sogndalsjenta har også vore med i "Skal vi danse". Nytt album
I februar skal Damli Aaberge, etter planen, gje ut eit nytt album og ho er
dermed oppteken med å skrive og spele inn låtar for tida. Det første albumet som
ho gav ut, heiter " Bliss ", og det selde til den store gullmedaljen. NRK skriv
at Damli Aaberge ser på Melodi Grand Prix-deltakinga som ein fantastisk
moglegheit for å få spelt låta si for publikum. No gler 20-åringen seg til å
delta i delfinalen i Bodø. 

Stakk frå staden 

Men eit vitne fekk notert registreringsnummera på dei to bilane.
Illustrasjonsfoto 

Foto Bent Are Iversen Politiet rykka ved 01.30-tida natt til søndag ut etter
melding om slossing mellom fleire ungdommar i Florø sentrum. Les også: I
arresten i Sogndal Alvorleg skadd i slåstkamp Knuste vindauge i Firdahallen
Amper stemning i Florø Fem ungdommar i kamp Slossing i Måløy Til sjukehus etter
trafikkulykke Stakk av Då politiet kom til staden var det rolig på staden. I
følgje eit vitne firda.no har vore i kontakt med, skal nokre av ungdommane ha
reist frå staden i to BMWar. Vitnet fortel at ungdommane som sloss hadde etninsk
minoritetsbakgrunn. Vart stoppa Etter det firda.no kjenner til skal ein eller
begge bilane ha blitt stoppa av politiet sine patruljar seinare på natta. Meldar
fekk notert seg registreringsnummer, farge og type bil, noko som førte til at
politiet kunne ta opp jakta etter dei to bilane. Saka blir følgt opp Etter det
firda.no kjenner til skal politiet i Florø fått bistand av ein sivil patruljebil
frå Førde. Politiet opplyser at dei førebels ikkje har oversikt om nokon vart
skadd. Saka vil bli følgt opp av politiet i Flora. Det er mindre enn ein månad
sidan at tre personar vart arresterte etter eit større slagsmål i Florø. Då var
det i hovudsak tsjetsjenarar og nordmenn som sloss. Same helga vart ein dørvakt
ved utestaden Shamrock truga på livet etter å ha nekta dei same tsjetsjenarane å
kome inn på utestaden. Trugsmålet spreidde frykt, og utestaden fekk
politibeskyttelse av totalt åtte polititenestemenn. 

Flogen med luftambulanse 

Vart sendt til Haukeland med luftambulanse. Ved 01.20-tida rykka politiet ut
etter melding om slossing utafor ein utestad i Vik i Sogn. Har få opplysningar
Kampen skjedde i sentrum av Vik, og det viste seg at ein mannsperson var blitt
alvorleg skadd. Mannen vart sendt med luftambulanse til Haukeland
Universitessjukehus. Politiet veit ikkje kor mange personar som deltok i
slossinga, og har heller ingen opplysningar om at det skal ha blitt nytta
gjenstander. Skal etterforske Vik lensmannskontor vil etterforske saka vidare.
Haukeland Universitetssjukehus opplyser om at 19-åringen skal vere lettere skada
og at tilstanden skal vere stabil. 

- Knalløp av Trygve 

Odd-Bjørn Hjelmeset skryt av 18 år gamle Trygve Henden Gaasø etter 5. plass på
stafetten i dag. 

Foto Asgeir Årdal - Trygve gjorde eit utruleg godt løp, seier Odd-Bjørn etter at
Fjellhug-Vereide Hyen sikra 5. plass i dagens NM-stafett over 3x10 kilometer.
Det er den beste plasseringa nokon sinne, og 18 år gamle Henden Gaasø heldt
følgje med mellom andre Johan Kjølstad i nær fem kilometer. Men i spurten var
ungguten sjanselaus og måtte ta til takke med 5. plass. Odd-Bjørn veksla først
på startetappen, medan Roger Aa Djupvik fall ned på 2. plass på andre etappe.
Jølster gjekk inn til 55. plass. 

Har endeleg fått løn 

Dei tilsette ved Fundo Wheels har no fått utbetalt desemberløna. Eirik Flæthe
(til venstre) Foto Bent Are Iversen Firda Media PB.160, 6801 Førde. 

57833300 www.firda.no - Dette kom godt med for mange. No blir det fleire
utfordringar framover, seier hovudtillitsvald Erik Flæthe til firda.no. I
styremøte søndag Søndag kveld sat Flæthe og dei andre styremedlemmene i Fundo i
styremøte, men Flæthe hadde likevel høve for ein liten prat. - Vi går ei usikker
tid i møte. Vi har meir enn nok å henge fingrane i om dagen. Det er fleire ting
som skal på plass. Fredag fekk vi ein mellombels driftsavtale på plass. Men vi
har mange spørsmål som vi ønskjer svar på. Til dømes; når får vi neste løn?
Borbet på synfaring Fredag var representantar frå Borbet, Europas største
felgprodusent, på synfaring hjå Fundo. Dei kan vere interesserte i å kjøpe
felgfabrikken i Høyanger. Men ingenting er klart enno. - Det er framleis
moglegheiter for at nye eigarar tek over. Borbet hadde nokre representantar på
synfaring her, så vi får berre krysse fingrane. Det er ikkje slutt endå, seier
han. 

Kalv fødde kalv Lureprinsen er namnet på den vesle fjordfekalven, som er meir på
storleik med eit lam enn ein kalv. 

At han i det heile er i live, er eit lite under. Liten luring: Lureprinsen blei
unnfanga då mor hans sjølv var kalv - ikkje meir enn seks månader gammal. Her er
han med matmor Berit Hårlau. Mor og kalv: I løpet av svangerskapet har den
gravide kalven vorte ei vaksen, 15 månader gammal ungku. 

Foto Katrine Sele Han rekk om lag til knea på dei stolte eigarane sine, Steinar
og Berit Hårklau frå Holsen, og kan spasere rett under magen til ein vanleg
fjordfekalv. Men sjølv om han er den minste kalven dei nokosinne har sett, har
han gitt utruleg stor glede: - Då eg kom inn i fjøsen første morgon etter
fødselen, vart eg så glad for å sjå at han enno levde. Den karen må vere
frykteleg sterk! seier matmor Berit Hårklau. Sjeldan rase og farge Lureprinsen
har nemleg trassa uvanleg mange odds for å komme til verda. Ikkje berre er han
medlem av ein sjeldan rase. I tillegg er han svart, og svarte fjordfekyr er
nesten uråd å oppdrive. Sjølv om Steinar Hårklau er livdyrformidlar for fjordfe
måtte han jobbe lenge for å få tak eit svart dyr. Den svarte kviga fekk han frå
Sunnmøre i fjor. Då var ho seks månader gammal og berre kalven. Det Berit og
Steinar ikkje visste, var at ho alt var drektig. Ein ammeokse som beita i lag
med henne i Møre, var den ansvarlege. Då ho ikkje kom i brunst, lurte ekteparet
Hårklau kva som var gale. Dei fekk hakeslepp då veterinæren konstaterte at kviga
alt var med kalv: Vanleg alder for vestlandsfe å bli drektig er 15 månader. Av
frykt for at helsa hennar ikkje ville tole påkjenninga av ein fødsel i så ung
alder, gav dei henne ei abortsprøyte. - Men fosteret overlevde. Det er ganske
utruleg, seier Berit. Fødd for tidleg Truleg har Lureprinsen komme til verda ein
eller to månader for tidleg, natt til måndag i førre veke. - Då vi såg kua var
klar til å kalve søndag kveld, sa eg det neppe var vits i å lage til binge til
mor og barn. Eg hadde inga tru på at kalven ville overleve, seier Berit. Men
snart fekk ho oppleve at det var eit livskraftig lite vesen ho hadde med å
gjere. Etter to netter under varmelampe, massasje, råmjølk på lammeflaske og
hjelp til å komme seg på beina, var Lureprinsen sterk og sjølvstendig. -
Andredagen var han så morsk! Han tok spenen sjølv og stod utan problem, seier
Berit, som brukar ordet « morsk » til å bety sterk, robust. 

- Dundrande sure, kjipe og treige 

Anne Viken langar ut mot fylkets frontfigurar 

Anne Viken frå Bygstad går hardt ut mot Sp, målrørsla og bunadseliten. - Dei er
utarmande kjipe og treige, som den dundrande sure leiaren for Nynorsk
mediesenter her i Førde. Skribent og samfunnsdebattant Anne Viken frå Bygstad
tok eit generaloppgjer med dei «som liksom har teke på seg å fronte Sogn og
Fjordane», i debatten om fylket på kunstmuseet i Førde fredag kveld. Flyttar som
piska skinn - Distrikt er ikkje så ukult som mange trur. Heller ikkje nynorsk,
sa Viken. Ho fortalde at mange i Oslo likevel ser på henne som ein fjøsnisse,
fordi ho skriv om mat, landbruk, distrikt og nynorsk. - Som pr. i dag er verdas
minst kule ting takka vere dei som har vore desse tingas talsmenn gjennom
tidene. Død over Senterpartiet, målrørsla og bunadseliten, sa Viken. Ho var klar
på at fylket må gjere noko med fråflyttinga og å endre sitt image. - Vi blir
konfrontert med at folk flyttar som piska skinn frå Sogn og Fjordane.
Distriktnorge er kjent for å vere bakpå og intolerant. Eg trur Sogn og Fjordane
framleis har mykje å bevise før det faktiske biletet trengjer gjennom utanfor
fylkesgrensene, sa Viken. - Smekkfullt av nissar Ho meiner det er eit stort
problem at høgt utdanna folk vel å ikkje flytte til fylket. Skal fylket ha
kvalitet, må dei tilby kvalitet. Og ikkje som heimkommunen: - Gaular kommune sit
med pappskallen sin under vatn i Dalsfjorden og har til no ikkje klart å skaffe
meg Internett, sjølv etter to år med purringar. Dårleg er ikkje godt nok, freste
ho. Og turistmarknadsføringa verkar stikk motsett med tanke på å lokke til seg
innbyggjarar: - Turistaktørane har gjort ein god og grundig jobb i å få oss til
å sjå ut som eit godt bevart samfunn smekkfullt av fjøsnissar. Akademikarar
likar seg nemleg ikkje blant fjøsnissar. Mindreverdskompleks Ho sa at fylkets
aviser heller ikkje speglar av at der finst akademikarar. - På firda.no les vi
om vald i pølsekøen og hjortekalvar som bur inne i rundballar. - Eg trur ein
ikkje må ha så mange mindreverdskompleks. Som for eksempel Ap som vil betale ned
studielånet til dei som flyttar hit. Det er å drite seg ut og nok ein gong
bevise for all verda at vi er bakpå, smekk fulle av mindreverdskompleks og lite
sjølvrespekt. Det er som å betale ein fyr for å gå på date med deg. Kvifor ikkje
heller overtyde denne karen om at du er eit kupp? Oppgjer med personangrep Ho
meiner folk må leggje av seg personangrepa. Etter reaksjonane hennar på Sogn og
Fjordanes bunadsbidrag til kongens bursdag i 2007, fekk Viken mykje
mediemerksemd. Og ikkje berre av det gode slaget. - Debatten var ei sjokkerande
oppleving for meg. Den var ei oppvisning i trongsynt argumentasjon og
intoleranse. Eg oppdaga då kor ille det stod til i Sogn og Fjordane, fortalde
Viken. - Om bygda hadde klart å framstå med den takhøgda som byen påstår at den
har, trur eg vi hadde komme langt. 

Verdskjend boyband til Sogndal 

- Det er ikkje billig, men vi satsar på at det vert ein stor suksess, seier
vekasjefen 

Meieriet i Sogndal får besøk av det verdskjende boybandet A1. Det verdskjende
bandet A1 med norske Christian Ingebrigtsen i spissen, kjem til Sogndal for å
spele under studentveka i Sogndal som går av stabelen 16.-27 februar. -
Frykteleg moro - Det er frykteleg moro at eit så kjend band tek seg tid til å
komme til oss under VEKA TjueTi, seier vekasjef Ida Johanne Ulvik til Sogn Avis.
A1 har seld kring 50 millionar plater og skal vere med å markere 30-årsjubileet
for studentveka i Sogndal. Sjå kven andre som spelar i Sogndal. 27. februar står
gruppa på scena i studenthuset Meieriet. Satsar på stor suksess Gruppa bandet
starta opp på slutten av 90-talet og har hatt ei rekkje hitar i England og i
andre land. A1 kom saman i fjor att og konserten i Sogndal blir den første
heilaftans konserten dei gjer saman i 2010 Kor mykje det kostar å få gruppa til
Sogndal, vil ikkje Ulvik ut med. - Det er ikkje billig, men vi satsar på at det
vert ein stor suksess, seier vekasjefen 

Vimsete mann kan ha kosta 1 million kroner 

Ga ikkje beskjed kvar han var. 

Illustrasjonsfoto. Leiteaksjonen i Måløy i helga etter ein sakna mann i 20-åra,
kan ha kosta dyrt. Les også: Sakna mann kom heim Mannen blei sist sett i sentrum
natt til fredag, men kom til rette laurdag natt att. - Fortvilande - Det er
fortvilande for oss som driv redningsarbeid å drive og leite når det ikkje
eigentleg er naudsynt, rett og slett fordi folk ikkje gir beskjed om kor dei er,
seier Kristian Hugøy, styrmann på redningsskøyta Simrad Buholmen til NRK Sogn og
Fjordane. Han deltok på leiteaksjonen saman med eit Sea King redningshelikopter
frå redningsbasen i Florø, to redningsskøyter frå Redningsselskapet og to
lettbåtar frå Kystvakta. Også mannskap frå Røde Kors og to ekvipasjar frå Norske
Redningshundar deltok. - Leiteaksjonen vil truleg koste rundt ein halv million -
kanskje opp i éin million kroner. Det er snakk om store summar for samfunnet i
året, seier Hugøy. - Sløsing med ressursar I november i fjor var det også
leiteaksjon etter ein sakna person. Også då kom personen til rette att -
20-åringen vart funnen sovande på ein sofa. - Det er ganske stor sløsing med
ressursar og midlar som vi kunne ha brukt på andre ting. Samstundes, dersom det
hadde skjedd ei ulykke ein annan stad, hadde store ressursar og materiell vore
opptekne, Kanskje må helikopteret bunkre opp, vi må omorganisere, og det går
fort ein time. Då kan liv gå tapt, seier Hugøy til NRK Sogn 

Ventar deponi-ja frå SFT 

Tilsynet har ikkje avslege ein einaste utsleppssøknad på fire år Biletet viser
marinbiolog Per Erik Schulze (med kvit og grå lue) på befaring utanfor
Engebøfjellet i Førdefjorden i januar i fjor. Her saman med Åse Marie Helgheim
Thingnes og Oddvar Etnestad (svart lue), begge i styret for Naturvernforbundet
for Indre Sunnfjord. 

Schulze er frå hovudkontoret til Naturvernforbundet. Naturvernforbundet har inga
tru på at Statens Forureiningstilsyn vil setje stogg for det gigantiske
fjorddeponiet i Førdefjorden. Får aldri nei - Vi må først og fremst setje vår
lit til at summen av åtvaringar i fråsegnene som har komme inn, får
Miljøverndepartementet til å setje foten ned. Frå SFT og Fylkesmannens side kjem
det så godt som aldri eit nei, når nokon søkjer om å forureine. Det er eit
urovekkjande mønster, seier leiaren i Naturvernforbundet i Indre Sunnfjord,
Oddvar Etnestad. Alle fekk konsesjon Etnestads inntrykk blir stadfesta av tal
som søndag vart presenterte i Bergens Tidende. Der går det fram at Statens
Forureiningstilsyn siste fire åra har behandla 344 søknader om utsleppsløyve.
Ingen av søkjarane har fått avslag. Det er SFT som om kort tid skal ta stilling
til det omstridde fjorddeponiet i samband med gruveplanane i Vevring. - Dei har
ikkje ryggrad til å gjere vedtak som dei veit blir upopulære, seier Oddvar
Etnestad. Utan tillit - Dette fortel meg at deponiet og gruveprosjektet i
Engebøfjellet må stoggast av andre, og at alle instansar må få auga opp for kva
gruveprosjektet eigentleg handlar om. Vi kan ikkje ha tillit korkje til at SFT
gjer fagleg gode vurderingar, eller at dei følgjer opp løyva som blir gitt. Det
vitnar West Tank i Gulen om, med all tydelegdom, seier Etnestad: 

Blir etterforska etter uventa dødsfall 

Ung kvinne døydde kort tid etter sjukehusopphald. Ei ung kvinne døydde få veker
etter at ho vart utskriven frå Førde sentralsjukehus. 

No etterforskar politiet saka. Politiet skal no etterforska kva som skjedde med
den unge kvinne som vart utskriven frå Førde sentralsjukehus og døydde brått
etter få veker. Døydde på jobb Kvinna vart innskriven ved sentralsjukehuset i
Førde med mistanke om blodpropp i lungene. Ho fekk diagnosen lungebetennelse, og
sjukehuset avslutta dermed behandlinga for blodpropp. Les også: Utskriven frå
sjukehus - døydde på jobben Seinare fall kvinna død om i garderoben på eit anna
sjukehus i fylket der ho var utplassert i praksis. Obduksjonen synte at kvinna
leid av massiv blodpropp og fylkeslegen meinte behandlinga kvinna fekk ikkje var
forsvarleg fordi dei for raskt konkluderte med at kvinna hadde lungebetennelse.
Politiet tok kontakt med Helsetilsynet, som også har fått oversendt saka, etter
at obduksjonsrapporten vart klar. Samlar inn dokumentasjon No har politiet
bestemt seg for å starte etterforsking på eige initiativ sjølv om Helsetilsynet
enno ikkje har komme med svar. - Vi har no tatt dei første skritta i
etterforskinga, seier politiadvokat Sissel Kleiven i Sogn og Fjordane
politidistrikt til BT. No samla politiet inn skriftleg dokumentasjon i saka.
Etterforskinga kan bli retta mot helseføretaket eller mot einskildpersonar-
eller begge delar. Hans Johan Breidablikk, fagdirektør ved sentralsjukehuset,
vil ikkje kommentere at politiet set i verk etterforsking mot sjukehuset. 

Vil ha totalforbod mot røyking Mest sette biletseriar 

Nygifte hausten 2009 

Illustrasjonsfoto. Leiaren ved HUNT forskingssenter i Trondheim, Steinar
Krokstad, vil ha totalforbod mot røyking her i landet. Vil omfatte alle Leiaren
for Helseundersøkinga i Nord-Trøndelag (HUNT), kastar ein brannfakkel inn i den
norske røykjedebatten når han foreslår gradvis innføring av eit totalforbod mot
røyking. - Vi kan laga ei ny lov som forbyr røyk og starte i det små. Det kan
skje ved at vi i 2010 lovforbyr røyking for dei under 16 år, i 2011 gjeld det
dei under 17 og i 2012 dei under 18. Slik held vi fram heilt til alle er omfatta
av lova. Les også: Kan få snus-forbod og Slit du med å finne denne i butikken?
Dette ville ha ført til at ein hadde utradert røyken utan at ein hakka på dei
som alt røykjer og prøver å slutte, forklarar Krokstad til Adresseavisen.
Nullvisjon Krokstad meiner at samfunnet må ha nullvisjon når det gjeld røyk. -
Det var få som trudde at røykjelova skulle bli ein suksess. Men sinnet la seg
etter kvart og dei aller fleste vart svært nøgde. Slik vil det også vera med eit
totalforbod mot røyk, trur Krokstad. - Noko av det mest deprimerande reint
helsefagleg er at vi tillét at nye generasjonar tek til å røykje og snuse. Vi
veit dessutan at mange vil slutte. Vi burde ha operert med ventelister i
helsetenesta med ungdom som ventar på tiltak for å slutte å røykje, meier
Krokstad. 

No har vi fått nok av kulda 

Reisebyråa tener feitt på solhungrige frostpinnar 

Illustrasjonsfoto. Folk har fått nok av snø, is og kulde - no vil dei ha sol og
varme. Og dette har Travelnet Fjordane Reisebyrå i Høyanger merka godt. - Også
hos oss har vi merka auka pågang av folk som no vil til varmare strok. Dei er
tydelegvis leie av kulda som har vore siste tida, seier avdelingsleiar Kjetil
Bakken til Ytre Sogn. Frå nyttår og fram til no har pågangen auka. Og skal vi
tru reisebyrået er ikkje folk så nøye på reisemålet. Så lenge det er sol og
varme, er folk glade til, fortel avdelingsleiaren. Kanariøyane er det mest
populære reisemålet for tida, og først og fremst Gran Canaria og Tenerife. - Det
er eit av få område av Europa - og med rimeleg flytid til - som ein no finn
temperaturar over 20 plussgrader, seier Bakken til Ytre Sogn. Ikkje til OL Også
han ser realismen som ein føresetnad for vitskapskulturen. Vitskapsfolka har den
ideen at dei entitetane dei studerer - for eksempel atoma - eksisterer uavhengig
av kva folk trur. Og var dei ikkje overtydde om dette, ville dei tape
motivasjonen sin. Han framstiller realismen som «det psykologiske ankeret som
gjer eit liv i vitskapen meiningsfullt» (Gross, 1996: 200). Realismen må vere på
plass i vitskapskulturen for at naturvitskapleg aktivitet skal vere muleg. Der
er Gross på linje med mange. Det kontroversielle ligg derimot i synet hans på
kva erkjennelsesfilosofiske status denne ideen har. Han degraderer den nemleg
til ein illusjon, rett nok til ein kulturelt nødvendig illusjon. Dei som elles
driv kulturanalyse av vitskapssamfunnet, konsentrerer seg om det sosiale livet i
laboratoria, autoritetsforholda og særdraga til den vitskaplege praksisen slik
Bruno Latour og Steve Woolgar har gjort (1986). Gross skil seg ut ved å fokusere
på språkbruken i vitskapssamfunnet. Han analyserer blant anna det han kallar
«realismens retorikk» Han framstiller realismen som ein viktig ingrediens i ein
meir omfattande retorisk praksis som dreiar seg om å overtale seg sjølv og andre
om at naturen har den strukturen som naturvitskaplege teoriar « påviser » , om
for eksempel at DNA-molekylet inneheld ein genetisk kode som verkar
determinerande for oppbygnaden av cellene i ein organisme. Han meiner seg å
kunne avsløre det sjølvbedraget som ligg i vitskapsfolks eiga tru på at dei
oppdagar reelle forhold. Gross analyserer dei retoriske teknikkane dei bruker
for å få andre til å tru på « resultata » sine. Siktemålet til denne retorikken
er å halde ved lag den autoriteten naturvitskapen har fått og å reprodusere den
frå generasjon til generasjon. Ideen om at naturvitskapen er rasjonell i ein
mønstergyldig forstand er for han ein ingrediens i overtalingskunsten. For å
unngå mistanke om at eg overdriv i framstillinga av posisjonen hans, lar eg
følgjande sitat stå utan omsetjing: Eller på norsk: «objektiviteten i
vitskapeleg prosa er ein møysommeleg konstruert oppfinning, ein ikkje-rasjonell
appell til fornufts autoritet» Gross seier òg at det frå ein retorisk synsstad
er rimeleg å beskrive vitskaplege oppdagingar som oppfinningar, og at «
oppdaging » er ein skjult metafor som hentar overtalingskrafta si frå den
tilsynelatande realiteten til det som blir oppdaga. Termen « oppfinning » gjer
derimot merksam på det historisk kontingente og det radikalt ustabile ved alt
vitskapane handlar om. Rett nok seier Gross også at det finst såkalla rå fakta -
«brute facts of nature». Men det er berre gjennom overtaling ( « persuasion » )
dei blir tolka og tilrettelagde som meiningsfulle og viktige. Referansen til
naturen viser at Gross går med på at naturvitskapen handlar om noko. Den
einsidige fokuseringa på den overtalande retorikken gjer likevel at relasjonen
til naturen glir ut av synsfeltet. Alt som ser ut som etablert vitskapleg
kunnskap, er i hans framstilling berre resultat av ein høgst effektiv
overtalingskunst. Men dersom ein seier at all vitskapleg argumentasjon berre er
forførande overtaling, så inkluderer dette påstanden om at det forheld seg slik.
Også den er berre ein del av forføringskunsten. Reduksjonen av vitskapleg
argumentasjon til retorisk overtaling undergrev, med andre ord, posisjonen til
retorikk-teoretikaren sjølv. Alt retorikk-teoretikaren seier, er då - ut frå
føresetnadene i hans eigen analyse - berre overtaling. Det inneber inga
rasjonell overtyding om korleis noko reelt forheld seg, for slikt finst ikkje.
Straks vi innser at denne sjølvavsløringa ligg i den aktuelle retorikk-teorien,
løyser overtalingsmakta til retorikk-teoretikaren seg opp. Kor vidt Gross har
vore i villreie om kva han eigentleg ville fram til, veit eg ikkje, neppe andre
heller. Men det er opplagt at boka hans lir av ei form for intellektuell
blindskap som inneber at ein blendar ute det nivået der ein sjølv teoretiserer i
første person. Då ser ein ikkje kva ein sjølv må føresetje og kva ein må unngå
for å kunne påstå noko meiningsfullt. Ein ser for eksempel ikkje at det å påstå
at all argumentasjon er symbolsk vald, er å skulde ein kvar rasjonell opponent
for å vere valdsmann. Det er, med andre ord, ein hersketeknikk, ikkje opplegg
til avklaring. Heller ikkje ser ein at det ein påstår om studieobjekta sine kan
slå tilbake på det teoretiserande subjektet sjølv. Når eg skriv eller snakkar om
dette emnet på tysk brukar eg ordet « Reflexionsvergessenheit » . Det norske
ordet « refleksjonsgløymske » verkar nok for kunstig. Men det står for det å
gløyme refleksjonen over forholdet mellom førstepersons- og
tredjepersonsperspektivet. Den utegløyminga eg refererer til, inneber at ein
teoretikar i si eiga teoretisering kan kome i skade for å diskvalifisere noko
som han sjølv treng i førstepersonsperspektivet for å kunne argumentere overfor
fagfeller og andre. Prinsippet om sjølvinnhenting går ut på at ein teori om
menneskeleg rasjonalitet og kommunikasjon ikkje kan bortforklare eller kome i
konflikt med vilkåra som gjer teorien sjølv muleg. Det mest opplagde brotet med
sjølvinnhentingsprinsippet ligg føre dersom ein teoretisk påstand klart og
tydeleg ber fram ein pragmatisk sjølvmotseiing. I ein pragmatisk sjølvmotseiing
går motsetnaden mellom det semantiske innhaldet i påstanden og det påstanden
føreset for å kunne verke som ei kommunikativ handling. Ei slik sjølvmotseiing
har vi i følgjande eksempel: «Det finst ingen sanne påstandar. Sanningar er
illusjonar vi har gløymt er det.» Motsetnaden går mellom innhaldet i setninga og
det pragmatiske faktum at setninga blir hevda og dermed framstilt som ein sann
påstand. Påstandsinnhaldet impliserer at det er å påstå noko som stemmer. Den
aktuelle ytringa havarerer. Vi kan finne ein slik teori innanfor den no
moterette naturalismen. I så måte finst det minst ein fysikalistisk teori som er
like sjølvfalsifiserande som dei mest ekstreme variantane av postmodernisme. Dei
mest kjende representantane for reduktiv fysikalisme er granskarparet Patricia
og Paul Churchland. Dei mest dristige skriftene deira kom i løpet av 1980-åra,
men dei har fått nye, oppglødde lesarar i det siste. Termen «eliminativ
materialisme» er meir vanleg enn «reduktiv fysikalisme», men begge refererer til
same sak. Denne saka set eg på spissen for å få fram prinsipielle poeng. Den
reduktive fysikalismen går ut på at all tankeaktivitet, til liks med alle andre
mentale fenomen, berre er sideverknader av prosessar i hjernen, det vil seie.
naturhendingar, ingenting anna. Det spesielle ved den reduktive fysikalismen er
ikkje oppfatninga om at tankar og kjensler blir til ved nevronale prosessar. Det
kan vi godta, for eksempel ved at vi legg til grunn gryande materialisme
(Sperry) eller ikkje-reduserande fysikalisme (Davidson). Det spesielle ved
posisjonen ligg derimot i reduksjonismen. I staden for å snakke om tenking,
kjensle og viljesavgjerd treng vi ifølgje den reduktive fysikalismen eit
vokabular som einast refererer til nevronale prosessar, og som eignar seg i
forklaringar av fenomen som ikkje-opplyste lekfolk gjer greie for i termar av
tenking, kjensle, viljesavgjerd, intensjon og liknande. Ut frå reduktiv
fysikalisme er ei viljesavgjerd ingenting anna enn ei elektrokjemisk hending.
Det langsiktige håpet innanfor denne skuleretninga er at det ein dag vil finnast
ein nevrovitskap (av eit slag som er ukjent i dag) som er i stand til å forklare
og å forutseie alle typar menneskeleg aktivitet, inkludert det som går for å
vere tenking og rasjonell handling. Dermed har dei reduktive fysikalistane
avskaffa sin eigen sjanse til å gi eit rasjonelt forsvar for sin eigen posisjon.
Dei kan ikkje lenger hevde at det finst gode, rasjonelle grunnar for å vere
reduktiv fysikalist, for omgrepet om rasjonell grunn eller om tilstrekkeleg
evidens høyrer til same vokabular som termar av følgjande slag: argument,
kunnskap, innsikt, fornuft og liknande. Det er eit vokabular som dei kallar
førvitskapleg. På lengre sikt er målet å eliminere det. Det er blant anna dette
som ligg i termen eliminativ materialisme. Reduktiv fysikalisme utgjer eit
tydeleg eksempel på kva det betyr å bryte sjølvinnhentingsprinsippet i Apels
tyding. Reduktiv fysikalisme er eit produkt av scientisme, ikkje av vitskap. «
Scientisme » er ein (polemisk) term som opphavleg blei brukt innanfor den
fenomenologiske rørsla. Den retta seg mot ei kritikklaus dyrking av naturvitskap
som førde med seg ei omtolking av kva naturvitskap er, og av kva den kan yte. I
vitskapsfilosofien gjeld det blant anna å forsvare naturvitskap mot scientismen.
Scientisme er eit framhald av metafysikken med andre middel. Kritikken min
ovanfor rettar seg ikkje mot nevrovitskap, berre mot den scientistiske måten å
bruke den på. Somme ser eit paradoks i dette: Den reduktive fysikalismen har
scientismen, altså dyrkinga av naturvitskap, som kulturell bakgrunn, men slår om
i undergraving av naturvitskap. Naturvitskaplege forklaringar har sin styrke
blant anna fordi dei er baserte på ei rad eksperiment, teoretiske føresetnader,
rasjonelle argument og kritisk diskusjon blant kompetente fagfolk. Ingen av
desse faktorane lar seg redusere til eit fysikalsk nivå. Nevrovitarar, og
naturvitarar generelt, gjennomfører kompetente vurderingar av kva som kan telje
som bevis for eller imot ein aktuell hypotese. Dei arbeider og kommuniserer
innanfor kulturelle og institusjonelle rammer. At dei forstår kvarandre, betyr
at dei forstår slikt som intensjon, meining, målsetjing og rasjonell grunn (til
skilnad frå årsak). Gjennom kommunikasjonen skjer det ei avklaring av hypotesar
og eksperimentelt design med meir. Naturvitarar er autonome og rasjonelle
menneske som dannar eit kommunikasjonsfellesskap. Charles Sanders Peirce
(1839-1914) er ein pioner i vitskapsfilosofien. Ein grunntanke hos han var at
eit ope forskarfellesskap var ein nødvendig føresetnad for vitskapleg
rasjonalitet. Ifølgje han må alle pretensjonar om å vite noko vere offentleg
eller intersubjektivt tilgjengelege slik at det er muleg for andre å ta
grunngitt stilling til kor vidt dei er innfridde eller ikkje. Drøftinga må vere
fri og utan autoritetspress av noko slag. Dette er « a way of fixing belief »
som er meir tilforlateleg enn den som er basert på private innsikter og
personleg autoritet. Det Peirce er for, finn han alt eksemplifisert i vanleg
naturvitskapleg verksemd. I framstillinga hans er ikkje vitskap først og fremst
etablert kunnskap ( « a body of knowledge » ) , men eit sosialt fenomen, ein
pågåande aktivitet innanfor eit fellesskap av likestilte - « a community of
investigators » . Det er der dei hypotetiske påstandane eventuelt viser
berekrafta si ved at dei toler sterke gjendrivingsforsøk. Der må vere symmetri
mellom medlemmene av granskarfellesskapet. All annan autoritet enn den som ligg
i kvaliteten til argumenta, må vere nøytralisert. Det er eit essensielt særdrag
ved scientismen at den nektar eller bortforklarer både den sosiale interaksjonen
og alt anna ved forskingsprosessen som inneber kommunikasjon, meining og
intersubjektivitet. Men å degradere gjensidig forståing og rasjonell vurdering i
« the community of investigators » til (kausalt produserte) naturhendingar, er å
gå til åtak på den form for rasjonell aktivitet som naturvitskapen utgjer. Den
reduktive fysikalismen gjer nettopp dette. Dermed representerer den i praksis
ein sterk fiendskap mot fornuft og rasjonell diskurs. 

I så måte er den like fordummande som den mjuke postmodernismen. 

Arbeidarhelt eller reaksjonær? Elling i Gatas Parlament meiner Eminem har gjort
det meir legitimt å spreia reaksjonære haldningar. Forfattaren Espen Stueland
meiner Eminems aggresjon er unevrotisk og sunn. 

Vi fekk dei til å sjå filmen der den omstridde rapparen no framstår som
arbeidarklassehelt. Klassekampen engasjerte vår eigen litteraturkritikar og
forfattar Espen Stueland og den politisk radikale rapparen Elling Borgersrud frå
Gatas Parlament til ein debatt om artisten som sel mest plater og skapar størst
kontroversar. Utfalla mot kvinner og homsar har brennmerkt Eminem i ein politisk
svært samansett koalisjon frå høgre til venstre. Men appellen til ungdom er
enorm, og nokre litteraturvitarar og radikalarar hyllar han for både gode og
samfunnsengasjerte tekstar. Med stort truverd gjev han ein uvanleg direkte og
svartsynt rapport frå «white trash-USA» og kvardagen i smuldrande heimar, der
rus og omsorgsmangel er dagens orden. Ny Elvis Eminem vidarefører tematikken i
filmen 8 Mile som har premiere i dag. Inspirert av rapparen si eiga
livshistorie, snur filmen opp ned på «bad boy-imaget» og framstiller Eminem som
den omsorgs- og talentfulle arbeidarklasseguten som kjempar seg vekk frå
fabrikkgolv og fattigdom med rap. Ein ganske god film, meiner våre debattantar,
men dei ser framleis ulikt på rapparen frå sine ulike ståstadar. Kva er det som
gjer Eminem så stor? Er han unik fordi han er flinkast, fordi han har størst
talent og vilje til å provosera, eller følgjer provokasjonsevna av at han når ut
til eit kvitt publikum? Elling: Alt det. Han er veldig flink. Samstundes gjer
hudfargen at han kan nå heilt andre grupper enn det svart rap kan. I USA har dei
jo denne galne rasefetisjen sin. Dei har delt kulturen i to: svart og kvit.
Svart tv og kvit tv, som er heilt lik. Svart musikk og kvit musikk har kvar si
hitliste, basert på musikarane sin hudfarge. Den kvite lista kallast rock og
country, den svarte RB og hip-hop. Så kan du putta to musikarar som driv med
nesten det same på to ulike lister. Slik sett har Eminem «gjort ein ny Elvis»,
som sjølvsagt betyr mykje i USA. Elling: Eminem er «battle-rappar» , slik vi ser
i filmen [ «Battles» : Konkurranse mellom to som rappar mot kvarandre, der det
gjeld å skjella ut og fornærma motstandaren på det grovaste ] . Og han byggjer
på gangster-rap, utan at han har gangsteren som ideal: Han freistar å vera så
stygg i kjeften og seia så mykje destruktivt og negativt som mogleg. Men det slo
meg då eg såg filmen og høyrte den siste skiva, at han ikkje er så dryg som han
har vore. Espen: Ja, det å gå til åtak på Moby for å ha lite hår på hovudet,
rockar ikkje så veldig hardt. Då var det annleis å snakka om å riva av
brystvorter. Så det er ei demping av råskapen frå dei første skivene. Aggresjon
og alvor I tekstane vekslar han mellom å uttala seg som seg sjølv, Marshall
Mathers, kunstnaren Eminem og sitt sinte alter-ego, Slim Shady. Det er dels
flytande grenser mellom rollene, dels står dei for svært sjølvmotseiande
meldingar. Kor seriøst skal ein ta alle ekstremitetane til Eminem? Elling: Ein
kan seia at det er tull når Eminem snakkar om å banka opp damer, samstundes er
han jo dømt for det. Ein kan snakka om at det er tull når Eminem idylliserer
narkotika, men det var ikkje lettøl dei drakk på bakrommet på Rockefeller. På
ein måte er eg samd i at ein også skal utforska destruktive kjensler i tekstar,
men det eg synast du seier er at det ikkje betyr noko. Espen: Det er nettopp
slik eg ikkje vil høyrast ut, men ein kan seia ting på ein så ekstrem måte at
det kjem inn element av ironi og humor, og det nivået synest eg Eminem tangerer.
Og aggresjon er jo ei genuin kjensle som må ut, det gjeld også hat mot mødrer og
fedrar. På eit vis er det noko sunt og unevrotisk med Eminem. Som «dårleg
rollemodell» set han ord på tabustempla kjensler, som ein helst skal heva seg
over. Men han kastar dei på bordet og seier: så elendig er eg. Å setja namn på
elendet er i seg sjølv ein måte å overvinna det på. Som hjå Jean Genet, tjuven,
som heldt fram med å rundstela vener etter at han hadde vorte akseptert. Eminem
veit godt at dette er ord, og syng nettopp om kor bokstavelig ein skal ta dei.
Det er som når Bataille skriv om Genets romantisering av vondskapen. Oppgjer med
seg sjølv? Elling: Eg meiner å sjå eit snikande oppgjer med dei gamle, rotne,
tinga i filmen. Eg trur at Eminem er i ferd med å innsjå at han ikkje lenger kan
velja bort å vera rollemodell, noko han har harselert mykje over. Kanskje
forstår han at det ikkje er eit val ein har når ein er rappar på det nivået, så
no freistar han å koma med ei meir positiv greie til folk. Eller, det vonar eg i
alle fall. Ja, filmrolla modererer veldig inntrykket frå albuma til Eminem, både
når det gjeld synet på homsar og kvinner. Til dømes er reaksjonen når han
overraskar kjærasten sin saman med ein annan mann relativt mild og ikkje retta
mot henne? Elling: Den er i alle fall mild samanlikna med korleis den verkelege
Eminem reagerte på at kona hans klina med ein annan fyr. Espen: I scenen der dei
står i lunsjkø utanfor fabrikken, kor han grip inn til forsvar for ein
arbeidskamerat som er homse, er det jo også beint fram ein empatisk rap han
framfører. Det finn eg ikkje mykje av i tekstane hans. Der det alltid er seg
sjølv han rappar om. Kvitvasking Det som i alle fall er sikkert, er at filmen «8
Mile» , med si halv-biografiske forankring, på sett og vis er ei kvitvasking av
imaget til Eminem. Ein kan tolka det slik at han innser han ikkje kan unngå å
vera eit førebilete for publikummet sitt, eller ein kan sjå det som eit uttrykk
for Hollywoods marknadstilpassa, straumlinjeforma snylting på ein
suksessmusikar. Men kanskje kan ein også spørja seg om marknadsposisjonen har
sin eigen dynamikk som vil pressa fram ei tilnærming til mainstream: Det er
ikkje så enkelt å vera den aggressive, destruktive opprøraren når du ligg på
toppen av hitlistene? Espen: Det gjer det jo til eit spanande spørsmål kor han
kjem til å gå vidare. Alle store opprørar i kunsten frå Rimbaud sitt til punken
har jo ein «sell out» til slutt. Eg tenkjer at det er to moglege vegar: At han
sluttar å syngja, eller at han på eit eller anna vis sørgjer for å bli skoten.
Elling: Han har jo annonsert at han skal leggja opp. Men eg veit ikkje. For å
vera heilt ærleg, så er Eminem så flink, særleg med konsept-låtar, slik som
«Stan» , der han har ein apologetisk liksom-dialog med ein forstyrra fan, eller
«Lounge» der han fortel om korleis han gjev ei jente narkotisk sopp og angrar på
det: Dei idéane som ligg bak desse låtane, som er bra låtar, er uvanlege
rap-konsept. Det pluss at han er jævla flink til å rime, gjer at eg har ein idé
om at han burde skriva eit klassikar-album, noko han ikkje har gjort enno.
Kvalitetstekstar Gjer tematikkane og synsvinklane han unik også kvalitetsmessig?
Elling: Ja, delvis. Det har vore nokre år der amerikansk rap ikkje har snakka om
anna enn kor flinke dei er, og kor mange dei skyt. Det er jo jævla keisamt
temamessig. Espen: Men det spørst kor mykje han vil tena på å bli konseptuelt
stram. Noko av det som er flott med Eminem, er at han er veldig utflytande, og
at det tar veldig av i tekstane hans. Det er ein story, men samstundes veldig
assosierande. Han finn eit rim så byggjer han vidare på det. Det er ikkje noko
logisk line, slik det er i mykje av storytellinga, i rock til dømes. Elling: Eg
meiner at Eminem går veldig etter «reglane» når han byggjer opp rimstrukturen.
Espen: Det er gode rim, men ofte er det jo rimet som avgjer korleis resten av
verselinja blir. Det er det eg meiner med assosierande. Rimet kjem fyrst, så
kjem meldinga. Elling: Ja det er jo rap! Men ein annan ting Eminem er svært god
på er «flow» , nokre av låtane, som «The Way I Am» , der han seier: Espen: Ja,
den låten er eit døme på flott skandering av ord. Elling: Ja, eller flow som vi
kallar det. Espen: Eit liknande døme der rima trillar ut som geitemøkk er «Open
MIC» : Samfunnskritikk OK, så han er dyktig, men kva så med påstandane om at
Eminem er samfunnskritisk? Elling: Ein kvar sjanger som tar deskriptivt
utgangspunkt i gata kan blir kritisk, men her er det umedvite. Det er jo ingen
solidaritet i desse songane. Espen: Nei, bortsett frå ei identifisering med
fan-basen, så er det ikkje nokon sosial gruppesolidaritet her, eller oppmodingar
til slik blant amerikansk arbeidarklasse til dømes. Elling: Noko av svara ligg i
opphavet til ganster-rap. Då rap vart adoptert frå New York til Los Angeles, var
det av artistar som LA Dream Team, som stor sett rappa om kor fint det var i
L.A., med badebasseng og damer i bikini og alle dei tinga der. Så kom rappen ut
på gata, blant svarte, fattige ungdommar. Dei var medlemar i gjengar og rappa om
si røynd, så vart det gangster-rap. Det som starta som ei skildring av ekte
tilhøve på gata i L.A. blir på eit vis blitt reprodusert, marknadsført og laga
til ein ny valdsromantisk «pakke» som kan kjøpast og seljast. Eminem tar
kulturen ned på gata igjen, og då blir det ei røyndomsskildring som i alle fall
kan vera kimen til politikk, på same måte som punk, eller reggae, eller slik
visekulturen i Noreg var det. Kjøper du den? Espen: 

Ja. 

NHO med Gats i blikket Kampen om framtida er kampen om tenestene. NHO-direktør
Tor Hersoug veit kvar han står: 

NHO ser gjerne at 6-åringane går i skular som driv for privat profitt. Eg har
ikkje noko imot at det kjem private selskap inn i grunnskulen, seier Tor Hersoug
til Klassekampen. Utgreiingsdirektøren presiserer at det er NHO sitt syn at
6-åringar skal få gå i private skular som er drivne for økonomisk profitt. Det
er dit vi skal, om NHO får gjennomslag. Og det er kanskje ikkje utenkjeleg, med
tanke på at utdanningsminister Kristin Clemet kom til statsrådposten rett frå
NHO. Det blir ikkje mindre utenkjeleg av at NHOs interesser har vore godt
representert i regjeringa sitt arbeid i forkant av Gats-forhandlingane og handel
med tenester. Kristin Clemet avviste i januar Klassekampens dokumentasjon av at
den nye privatskulelova i kombinasjon med Gats-reglane opnar den norske
grunnskulen for profittsøkjande aksjeselskap. No understrekar NHO-direktør
Hersoug at det er nettopp ei slik opning organisasjonen Clemet kjem frå går inn
for. Heiagjeng på Majorstua I Geneve forhandlar Noreg med over 50 land om
deregulering av tenestesektoren. Etter 31. mars blir det full fart i
Gats-prosessen. På Majorstua i Oslo sit ein heiagjeng og ventar på framgang i
forhandlingane. Vi finn Tor Hersoug i 7. etasje i NHO-bygget. Vi er positive til
liberalisering av handel med tenester. Vi har vanskeleg for å sjå noko negativt
ved det, seier sosialøkonom Hersoug. Har norske selskap noko å tena på
internasjonal liberalisering? Absolutt. Hersoug nemner tele- og it-sektoren. Vi
var aktive for liberalisering der, på eit WTO-møte i Singapore. Det gjekk
igjennom. Bra for Telenor? Ja. Og andre. Telefontenester, advokattenester,
datatenester, helsetenester, utdanning, forsking, bilverkstad, flyfrakt og
kaffebar. Tenestene er over alt. Dei har vorte totalt dominerande i dei rike
landa. Frå 1947 til 1998 auka den private tenestesektoren sin del av USAs BNP
frå 45 til 65 prosent. Det er ein auke på 44 prosent. Inkludert offentleg
sektor, utgjer tenesteproduksjonen no over 75 prosent av den totale økonomien i
USA. I EU-landa arbeider 67 millionar menneske, over to tredelar av alle
tilsette, i tenesteproduksjon. Den historiske trenden er utvetydig, understrekar
Hersoug. Med aukande velstand etterspør vi meir tenester. Desse bransjane veks i
alle OECD-landa. Vareproduksjonen blir bygd ned. Profitt i grunnskulen Der
kritikarane ser Gats som ein konspirasjon mot velferdsstaten, har NHO vanskeleg
for å sjå noko negativt. Finst det ingen tenester som ikkje eignar seg til å bli
utførte for profitt? Hersoug nemner rettsvesenet. Og politiet. Og
kemnerkontoret. Offentleg forvalting i strengaste forstand, seier han. Kva med
utdanning, helse og så vidare? Skal vi ha grunnskuledrift for profitt? Ja, eg
har ikkje noko imot at det kjem private selskap inn i grunnskulen. NHO er den
sterke organisasjonen for eigarane i Noreg. Eigarane av det private næringslivet
har sterke interesseorganisasjonar i alle rike land. Og i alle land har dei sett
det Hersoug har sett: veksten i tenestesektoren. Men i motsetnad til
vareindustrien, skjer ein stor del av tenesteproduksjonen i offentleg regi. For
privat kapital kan dette framstå som eit stengsel. Det er vanskeleg å tena
private pengar på offentlege monopol. Forhandlingane om Generalavtalen om handel
med tenester (Gats) dreier seg ikkje minst om å fjerna slike monopol. Dette er
høgst relevant i Noreg, meiner Hersoug. Noreg må forplikta seg til frihandel på
fleire område. Vi har deregulert telesektoren. Og energisektoren. Og
utdanningssektoren. Men ikkje Posten. Og ikkje helsevesenet. Langt fleire
offentlege tenester kan produserast av private selskap. Ideologiske eller
tekniske stengsel for dette fører til sløsing med ressursar, proklamerer
NHO-direktøren. Er det ikkje eit positivt og siviliserande drag ved vårt samfunn
at såpass mykje av økonomien er organisert for å gje folk naudsynte tenester, og
ikkje for å tena mest mogleg pengar? Det som er viktig er tenestene. Kven som
leverer dei er likegyldig, meiner Hersoug. Men private selskap skal ha profitt.
Frå ein samfunnsmessig synsstad: Er ikkje den profitten sløsing med ressursar?
Ja, altså, eit privat selskap skal generera tilstrekkeleg avkasting på
kapitalen. Men om dei både gjer det og samtidig leverer gode nok og billege nok
tenester, så tener også samfunnet på det. Dette får vel det private selskapet
til ved å pressa dei tilsette hardare enn kommunen tradisjonelt har gjort. Det
er gjerne det som gjer offentleg sektor til eit siviliserande innslag i
samfunnet ? Då er det spørsmål om offentleg sektor er til for dei som arbeider
der eller dei som har bruk for tenestene. Og er det så mykje verre at dei i
offentleg sektor møter effektivitetskrav enn at alle andre i resten av
næringslivet gjer det, spør Hersoug. Som du veit har vi 290.000 på uføretrygd
no. Kan det ikkje vera positivt og eit siviliserande drag ved vår kapitalisme
dersom 760.000 tilsette i offentleg sektor slepp å springa livet av seg for
økonomisk effektivisering? Ein kan sjølvsagt drøyma om eit samfunn der ein ikkje
må jobba så hardt og sånn. Men ynsket om auka kjøpekraft og velstand er nok like
sterkt hos offentleg tilsette som hos andre. Spørregranskingar viser at
fleirtalet heller vil ha meir fritid enn meir lønn ? Vel, det er lett å svara
sånn i ei undersøking. Og ein feriedag eller to er ikkje problemet. Men eg trur
lite på at etterspurnaden etter varer og tenester går ned slik at vi kan arbeida
mykje mindre, svarer Hersoug. WTO-låsen Vi veit at samfunnsøkonomien blir meir
og meir dominert av tenester i dei rike landa. Striden står om kven som skal
utføra dei, om utforminga av det økonomiske systemet. Skal omsorg, utdanning,
transport og forsking bli forretning og profitt? Eller skal tenesteproduksjonen
skje i offentleg regi? Dette er eit område der politisk strid og dei folkevalde
speler ei sentral rolle, meiner Hersoug. Han trur ikkje retninga er til å snu.
Det går mot større private innslag. Men når det gjeld tempo og omfang er
politikken viktig. Nett no har vi eit stortingsfleirtal som er positive til
konkurranseutsetting. Derfor vil vi truleg få ordna momsreglane slik at det blir
ein god del meir av dette. Eit anna politisk fleirtal kan dra i motsett retning.
I WTO er regelverket slik at om eit land opnar for fri handel på eit område i
Gats, og dermed avskaffar offentlege monopol, er det så godt som låst til å stå
fast på denne liberaliseringa. Er det bra? Ja, det er bra. Det gjev stabilitet.
Systemet er avhengig av at ein står ved sine forpliktingar. Men dermed blir det,
i teorien, nok for den marknadsliberalistiske fløya å vinna eit parlamentsval i
kvart land. Så fører dei opp vidtgåande forpliktingar i Gats, og kan bli kasta
av folket i neste val utan at det endrar dei store linene i politikken ? Nei, eg
trur ikkje der er så relevant å sjå det på den måten. Men det er vel ein
motsetnad mellom den stabiliteten du snakkar om og demokrati? Om det blir ein
reaksjon internasjonalt sånn at mange land vil trekkja seg, så trur eg det vil
gå bra. Men for eitt einskild land, så kan det vel bli ubehageleg. Så du seier
at eit abstrakt folkestyre internasjonalt står ved lag, medan det konkrete
folkestyret i til dømes Noreg blir sett noko tilbake? I vår tid må ein kunna gå
inn i internasjonale forpliktingar. Skal så neste regjering berre hoppa av?
Representativt demokrati? Vi spør NHOs utgreiingsdirektør om kor mange av dei
norske veljarane han trur har høyrt om Gats. Det er nok ein veldig liten del.
Det er nok det, ja. Vi får debatt om Gats fyrst når konsekvensane er over oss.
Men då er det jo for seint, seier du og WTO? No har vi då eit representativt
demokrati. Vi bør stola på at politikarane gjer sitt beste for våre interesser.
Det er liten tvil om at Gats rører ved veldig viktige saker, som helse,
utdanning, infrastruktur. Når folk flest ikkje har høyrt om Gats, og Stortinget
skriv under avtaler med store verknader for mange tiår framover, har vi då
eigentleg eit representativt demokrati? Det er opp til Stortinget å vurdera om
ei sak er så viktig at det må eit nytt stortingsval til før dei signerer, eller
ei folkerøysting. Den vurderinga har vi delegert til dei å gjera. Men kva om det
viser seg at dei folkevalde er ganske uvitande, som Klassekampen fann ut i
desember? 

Då har du kanskje rett i at det er representativt He, he, he. men er det
demokrati? Det skulle undra meg om ingen på Stortinget set seg inn i
Gats-regelverket ? Når alle WTO-avtalane er ferdige, blir det mange tusen sider,
veit du. Tusenvis av sider, i teknisk språk og talkodar? Ein kan sjølvsagt finna
døme på at demokratiet ikkje er perfekt, bryt Hersoug inn. Men det er det beste
vi har. 

Teknoalderen sin Frankenstein Det er klart for premiere på den tredje i rekka av
«Terminator-filmar» . 

Kva er det som er så fascinerande med denne drapsmaskinen? Maskinmennesket
Terminator er eit av ikona i moderne amerikansk film, og ergo i den
populærkulturelle verda elles. For dei som ikkje hugser tilbake til filmåret
1984, så er Terminator ein kyborg, og ein drapsmaskin, som namnet tilseier. Han
er eit produkt av den kunstige intelligensen som i år 2029 har svidd av heile
planeten og herskar over restane (dvs. USA). Men det finst ei ukueleg
menneskeleg motstandsrørsle, leidd av ein John Connor. For å knekkja dén sender
maskinane ein terminator tilbake i tid, til 1984. Oppdraget er å ta livet av
Sarah Connor, mor til John, og såleis hindra at motstandsleiaren i det heile
blir fødd. Du godtek kanskje premissane til no, men så kjem den verkelege
logiske utfordringa i Terminator-historia og Connor-genealogien: Motstandsrørsla
greier også å senda ein mann ut på tidsreise, bestevenen til John, Kyle Reese.
Denne soldaten greier ikkje berre å berga Sarah, han rekk også, under ei
nervepirrande flukt frå drapsmaskina, å setja barn på henne. Det er den komande
far sin John Connor sender tilbake i tid. Ein liten «mind-bender» som trigga dei
lettaktiverte freudianske tolkingsrefleksane til ein dei filmvitarar. Maskinane
mislukkast, men filmen vart ein kjempesuksess. Med rundt rekna ti års mellomrom
har vi dermed fått sjå maskinane gjera tidsreisa to gonger til, fyrst i 1991
(eller 1997 i fiksjonkronologien) for å ta livet av den freidige tenåringen John
Connor, og no altså for å «terminera» den knapt 20 år gamle, lett paranoide
mannen John Connor, som enno ikkje ser seg sjølv som nokon framtidshelt.
Robot-skrekken Dei fleste assosierer vel «Terminator» med skodespelaren i
tittelrolla, den austerrikskfødde kroppsbyggjaren med ein aksent like tung som
muskelmassen. På fritida har han mellom anna gjort seg kjend som
«fitnessrådgjevar» for både president Bush sr. og jr. og den udødelege
muskelbunten frå lerretet sette mot i Bush-troppane i Irak både i 1991 og 2003,
dei same åra som «Terminator» nummer to og tre kom ut. Dette samanfallet, pluss
det faktum at Ronald Reagan gjekk i sin andre presidentperiode i 1984, fekk
nyleg ein filmkritikar i New York til å skriva at «ein ny episode i
Terminator-franchisen er på veg, det må det bety at ein republikansk president
stiller til attval». «Terminator» var filmen som lyfte Arnold Schwarzeneggers
karriere ut av trashfilm-undergrunnen («Hercules in New York» og «Conan the
Barbarian») og inn i Hollywoods stjernehimmel, eit sprang som også opna den
politiske sfæren for han. Men kanskje har den ihuga republikanaren innsett at
rolla som det fåmælte metallandletet er den som kler han best. I alle fall
trekte han nyleg kandidaturet sitt til guvernørstillinga i California. Om
Terminator er det mest kjende maskinmennesket i dag, er han slett inga nyskaping
på lerretet. Farlege, menneskelike robotar har jamleg dukka opp heilt sidan
Fritz Langs «Metropolis» (1927), der ein «kvinneleg» robot vart brukt til å
avverja eit arbeidaropprør. Yngre og nærare slektningar av Terminator er Yul
Brynners mekaniske revolvermann i «Westworld» (1973). Filmskaparen, Michael
Crichton, resirkulerte historia i boka «Jurassic Park», han berre bytte ut
robotane med klona dinosaurar. Endå nærare Terminator i tid, fysiognomi og
mentalitet er Rutger Hauers «replikant» i Ridley Scotts «Blade Runner» (1982)
(her er det rett nok mennesket som «terminerer» replikantar). Dinest har vi
RoboCop, den ulukkelege politimannen som har fått ny, uovervinneleg maskinkropp
og har fått prøva krefter mot politisk korrupsjon og anarkistisk gatevald to
gonger til etter at Paul Verhoeven introduserte han i 1987. Meir avantgardistisk
handsaming av samansmeltinga mellom maskin og menneske, og endå meir valdeleg,
har kome frå Japan, mellom anna i Shinja Tsukamotos «Tetsuo» -filmar
(1989,1992). Steven Spielbergs syntetiske barn i «A.I.» (2001) er langt snillare
og meir konvensjonell, men som i «Tetsuo» og mange av dei andre robotfilmane er
farane ved å tukla med naturen eit sentralt motiv også i Spielbergs film. Og til
sjuande og sist er det menneska som utgjer den største faren, både overfor
(uskuldige) kunstige eksistensar og seg sjølve. Menneskeleg høgmod Menneska har
i grunnen seg sjølve å takka for katastrofen som råkar dei i
«Terminator-filmane» også, jamvel om korkje dei filosofiske problema ved kunstig
intelligens eller dei moralske utfordringane ved å «leika Gud» er dei mest
iaugefallande tema her. For mordarmaskinen er produktet av menneskeleg
stormannsgalskap, og med sitt metallskjellett dekt av sjølvlegande menneskehud
og sin sjølvlærande microchip til «hjerne» er han ei god modernisering av
Frankenstein. Kanskje er det nøkkelen til karakteren si fascinasjonskraft. Ikkje
uventa står det kommersielle og militære interesser bak dødsrobotane. Det
amerikanske forsvaret har fått utvikla høgteknologiske robotvåpen og eit
«ufeilbarleg» dataprogram, «Skynet», til å styra heile våpenmakta, medrekna
atomrakettane. Denne avanserte kunstige intelligensen utviklar sjølvmedvit og
utløyser kjernefysisk ragnarok mot sine skaparar. «Terminator» vart til medan
Ronald Reagan utvikla stjernekrigsprogrammet sitt. Slik følgjer filmen ein trend
som har vist seg i underhaldingsfilmen sidan 1970-talet, då det høgkommersielle
og Washington-lojale Hollywood, med bakgrunn i nasjonale traume som Watergate og
Vietnam, byrja å produsera thrillerar der «the Company» eller «the Military»
representerer grådige og maktgalne «bad guys» . Skurkegalleriet vart henta frå
nyhende i den verkelege verda, for å bli stengt inne i fiksjonen av
mainstreamfilmens sløvande, eventyr-dramaturgi. På Island og Færøyane ligg
derimot ansvaret for terminologiarbeidet innanfor dei respektive språkorgana,
jf. kap. 7.2.4.5. I Finland ligg dei tradisjonelle språkrådsoppgåvene innanfor
ein statleg forskingsinstitusjon, kalla Forskningscentralen för de inhemska
språken. Denne institusjonen har om lag hundre tilsette, og den primære oppgåva
deira er å driva grunnforsking og bruksforsking på språka i Finland, dvs. finsk,
svensk, nordsamisk, enare-, skoltesamisk, romanes og teiknspråk. 3.5.2.3 Nye
oppgåver som tidlegare er lagde til Språkrådet Vektlegging og prioritering av
oppgåver opp gjennom åra har i stor grad vore eit resultat av vurderingar i
Språkrådet sjølv, men sidan midten av 1990-talet har departementet ved tre høve
tillagt Språkrådet nye oppgåver i form av meir spesielle funksjonar. For det
første vart ein del av departementet sine tilsynsoppgåver etter lov om målbruk i
offentleg teneste overført til Språkrådet frå og med 1994. Etter dette har
Språkrådet hatt ansvaret mellom anna for å innhenta årlege målbruksrapportar frå
alle statsorgan under departementsnivået, driva informasjon og rettleiing om
målbruksreglane og følgja opp alle dei organ som ikkje kan dokumentera at dei
etterlever lova. Frå same tidspunktet fekk Språkrådet også eit utvida ansvar for
å administrera den særskilde namnekonsulenttenesta etter lov om stadnamn
(Stadnamntenesta). Til å ta seg av dei oppgåvene som vart overførte i 1994, fekk
Språkrådet tilført éi ny stilling, som også skulle omfatta generelt
informasjonsarbeid. For det andre fekk Språkrådet på budsjettet for 2000 midlar
til to nye stillingar for å kunna ta seg av funksjonen som eit sekretariat for
norsk språkteknologi, det som også vart omtalt som eit fagleg-administrativt
knutepunkt for norsk språk og IT, jf. nærare omtale i kap. 7.5.2.4. For det
tredje har så Språkrådet i perioden 2004-2007 fått midlar til å etablera den
særskilde språktenesta for statsorgan, jf. nærare omtale under kap. 8.6.4. I alt
fem av stillingane i sekretariatet er no knytte til denne tenesta. Utover dette
har Språkrådet sidan 2003 også fått styrkt budsjettet sitt noko i samband med
den omdanninga som er gjennomført. På den andre sida må det nemnast at
departementet i april 2006 gav Språkrådet i oppdrag å intensivera tilsynet med
målbruksreglane. Dette var eit ledd i oppfølginga av det satsings- og
tiltaksprogrammet for auka bruk av nynorsk i staten som vart skissert i St.meld.
nr. 7 (2005-2006). Det var ein føresetnad i denne meldinga at Språkrådet sette
av tilstrekkelege administrative ressursar til dette. 3.5.2.4 Språkrådet i dag -
ressursar og oppgåver Etter at oppbygginga av den interne organisasjonsmodellen
vart fullført i 2007, har sekretariatet i Språkrådet no ei leiargruppe som
består av direktør, administrasjonssjef, informasjonssjef og i tillegg ein
funksjon som fagkoordinator, i alt fire stillingar. Utover dette har
sekretariatet ti ordinære fagstillingar, medan den nemnde språktenesta for
statsorgan altså har fem stillingar. I tillegg til dette kjem stillingar for
administrative støttefunksjonar. Budsjettet for Språkrådet skal også dekkja
lønnsutgifter til ei heil og fire halve stillingar som sekretærar for
stadnamnkonsulentane, i alt tre årsverk, dessutan honorar til
stadnamnkonsulentane og andre utgifter til administrasjon av stadnamntenesta.
For 2008 har Språkrådet etter dette eit samla budsjett på 21 mill. kroner.
3.5.2.5 Nye og utvida oppgåver foreslått andre stader i denne meldinga Under
kap. 3.3 ovanfor er det lagt opp til eit permanent språkpolitisk
oppfølgingsregime der Språkrådet etter føresetnaden skal spela ei sentral rolle.
For ein sektorovergripande språkpolitikk krev at vi har eit kompetent fagorgan
som kan ta språkpolitiske initiativ og driva språkpolitisk rådgjeving overfor
alle samfunnssektorar. Språkrådet må difor engasjera seg i eit breiare spekter
av saker enn dei tradisjonelt reint språkfaglege spørsmåla. Dette vil føra til
meirarbeid for Språkrådet jamført med dagens situasjon. Under kap. 7 er det
dessutan gjort framlegg om at Språkrådet skal tilleggjast funksjonen som
overordna samordningsorgan for arbeidet med utvikling og tilgjengeleggjering av
norsk terminologi, noko som også krev auka kompetanse og kapasitet gjennom nye
stillingar i sekretariatet. Med tanke på dei nye oppgåvene Språkrådet tidlegare
er tillagt, og at institusjonen dei siste åra har gjennomgått ei omfattande
omorganisering, er det grunn til å streka under at det ikkje er noka hjelp i å
tilleggja Språkrådet endå fleire oppgåver og endå større ansvar utan at
institusjonen også blir tilført nødvendig kompetanse og kapasitet til å løysa
oppgåvene på ein tilfredsstillande måte. 3.5.2.6 Oppsummerande vurdering
Oppsummert må det seiast at Språkrådet alt i dag har eit relativt vidt
ansvarsfelt med mange ulike oppgåver, og at ein meir offensiv politikk for
styrking av norsk språk dessutan vil krevja auka innsats på mange av desse
felta. Dette er det nødvendig å ha i tankane når ein skal vurdera å gje
Språkrådet eit utvida ansvar også for andre språk enn norsk. I arbeidet med å
følgja opp denne meldinga vil departementet prioritera framlegget om å tilleggja
Språkrådet funksjonen som nasjonalt samordningsorgan for utvikling og spreiing
av norsk terminologi. Dinest kjem behovet for å leggja til rette for at
Språkrådet kan følgja opp det generelle språkstyrkingsarbeidet og det
sektorovergripande engasjementet som følgjer i kjølvatnet av dette. I tredje
omgang vil departementet prioritera arbeidet med å leggja til rette for eit
utvida ansvar for Språkrådet i tråd med det som blir drøfta i det følgjande, jf.
kap. 11.5.3. 3.5.3 Språkrådet - ansvar for andre språk i Noreg 3.5.3.1
Problemstilling Under kap. 3.4.3.9 ovanfor har departementet lagt til grunn at
ei ny språklov bør utformast slik at ho gjev eit samla uttrykk for den totale
språksituasjonen i Noreg. Ei slik lov må i så fall definera kva status og rolle
også andre språk enn norsk har eller skal ha i denne totaliteten. Uavhengig av
lovsaka vil ein meir heilskapleg språkpolitikk krevja ei vurdering av om også
statens fagorgan i språkspørsmål, Språkrådet, bør ha eit nærare definert ansvar
for å arbeida med spørsmål som gjeld andre språk enn norsk. Men dette må sjåast
i samanheng med Språkrådets samla oppgåveportefølje og organisatoriske
forankring. 3.5.3.2 Språkpolitisk ansvar for andre tradisjonelle språk i Noreg
enn norsk Utover det generelle som er sagt nedanfor under kap. 11.5.3.5, har
Språkrådet i dag ikkje noko særskilt ansvar verken for samisk, språka til
nasjonale minoritetar eller norsk teiknspråk. Etter samelova § 3-12 er det
Sametinget som skal arbeida for vern og vidare utvikling av samiske språk i
Noreg, og etter den lovendringa som tok til å gjelda frå 1. januar 2003, er det
Sametinget sjølv som avgjer korleis dette arbeidet skal organiserast. Tidlegare
fastsette lova at det skulle vera eit eige Samisk språkråd oppnemnt av
Sametinget. I samband med lovendringa vart det i forarbeida presisert at Kultur-
og kyrkjedepartementet framleis skulle ha eit overordna ansvar for arbeidet med
samiske språk gjennom forvaltninga av språkreglane i samelova. Lova fastset
dessutan at Sametinget kvart fjerde år skal utarbeida ein rapport til Kongen om
situasjonen for samiske språk i Noreg. Siste rapport vart utarbeidt i 2004, jf.
nærare omtale under kap. 10. På statsbudsjettet for 2006 sette departementet av
driftsmidlar til ei eiga kvensk språknemnd, og denne er nå under etablering i
regi av Kvensk institutt, jf. nærare omtale under kap. 10. For romani og romanes
og for teiknspråk finst ingen spesielle institusjonelle arrangement. 3.5.3.3 Om
Språkrådet bør ha eit ansvar knytt til nyare innvandrarspråk Utover det
generelle som er sagt nedanfor under kap. 3.5.3.5, har Språkrådet i dag heller
ikkje noko særskilt ansvar for språkspørsmål som gjeld dei mange nyare
minoritetsspråka i landet vårt. Men spørsmålet om språksituasjonen for personar
med slik minoritetsspråkleg bakgrunn burde inngå i ansvarsområdet for
Språkrådet, vart så vidt lufta alt i den prosjektskissa frå 2003 som la
grunnlaget for den institusjonelle omdanninga av Språkrådet. Spørsmålet vart
vidare drøfta i rapporten frå ein organisasjonsgjennomgang av Språkrådet som ein
ekstern konsulent gjennomførte i første halvår 2003. Resultatet av denne
gjennomgangen er reflektert i ei vurdering departementet gav i det notatet om
omorganiseringa som vart sendt på høyring i 2004. Her la departementet til grunn
at det i samband med nyetableringa ikkje var aktuelt å tilleggja institusjonen
eit slikt utvida ansvar. Ikkje minst hadde den uavhengige
organisasjonsgjennomgangen vist at omdanninga av Norsk språkråd ville innebera
så store utfordringar av ulik art at det ikkje var tilrådeleg i utgangspunktet å
utvida ansvarsrammene slik som antyda i prosjektskissa. Departementet streka
likevel under at dette ikkje hindra at den nye institusjonen ville kunna
«forholde seg til» spørsmål som gjeld den totale språksituasjonen i Noreg. Men
kva konsekvensar dette eventuelt burde få med omsyn til ansvarsfordelinga
innanfor det statlege forvaltningsapparatet, måtte eventuelt vurderast etter
kvart som ein vinn erfaring med den nye institusjonen, heitte det i
høyringsdokumentet frå 2004. I høyringa var det likevel mange som tok opp denne
problemstillinga, og eit klart fleirtal av dei som uttalte seg, gjekk inn for at
den nye institusjonen burde arbeida med heile språkfeltet i Noreg, ikkje berre
med norsk. Universitetet i Bergen uttalte til dømes at vi burde få «eit allment
språkråd for det multilingvale norske samfunnet, ikkje berre eit særspråkleg råd
for det norske monolingvale språksamfunnet». Det Norske Samlaget og Høgskolen i
Sogn og Fjordane oppmoda departementet om «å leggje fram ein plan for korleis
ein på sikt vil innarbeide språksituasjonen for alle som bur i Noreg, i ein sams
språkpolitikk, knytt til det nye språkorganet». Norsk faglitterær forfatter- og
oversetterforening meinte også at den mest framtidsretta strategien ville vera å
utvida mandatet for det nye organet til å omfatta språk og språkbruk i Noreg.
Fleire nemnde debatten om tilhøvet mellom morsmålsopplæring og norskopplæring
for innvandrarar som eit døme på tema som burde ha ein naturleg plass i det nye
organet. Blant dei som uttalte seg, var det også nokre som var skeptiske til eit
slikt utvida ansvar. Det vart mellom anna nemnt at spørsmål som gjeld
språksituasjonen for minoritetsspråklege, i utgangspunktet ville vera eit stort
og ressurskrevjande arbeid med vidare politiske implikasjonar enn det som det
nye organet for norsk språk naturleg burde ta seg av. 3.5.3.4 Merknader i Norsk
i hundre! Den vidare omdanninga av Språkrådet reiste så mange spørsmål at
departementet i første omgang ikkje gjekk vidare med spørsmålet om eit utvida
ansvarsområde når det gjaldt andre språk enn norsk. Denne problemstillinga var
difor heller ikkje med i det mandatet departementet gav det interimsstyret som
vart oppnemnt sommaren 2004 for å leia arbeida med å førebu etableringa av det
som vart kalla eit nytt kompetansesenter for norsk språk. Det var på dette
grunnlaget at interimsstyret i mandatet fekk ansvaret for å få utarbeidt eit
strategidokument for den nye institusjonen, det som resulterte i rapporten Norsk
i hundre!. I rapporten vart det nettopp peikt på at ein generell analyse av
språksituasjonen i Noreg låg utanfor det mandatet arbeidsgruppa hadde hatt.
Rapporten streka likevel under at det i fleire samanhengar var uråd å drøfta
situasjonen for norsk utan å trekkja inn status for minoritetsspråka. Som døme
vart nemnt tilhøvet mellom morsmål og nasjonalspråk. Arbeidsgruppa gav også
uttrykk for at det var eit klart behov for ei eiga utgreiing om situasjonen for
dei nye minoritetsspråka i Noreg. Gruppa meinte difor at ein heilskapleg norsk
språkpolitikk i tillegg til alt som har med norsk språk å gjera, burde omfatta
sikring av rettane til dei som har eitt eller fleire minoritetsspråk som
morsmål, med utgangspunkt i nasjonal lovgjeving og i internasjonale plikter,
dessutan styrking av framandspråkskompetansen i folket og av forståing av at
morsmålskompetanse og framandspråkskompetanse ikkje utelukkar, men styrkjer
kvarandre. 3.5.3.5 Språkrådets generelle språkpolitiske ansvar i dag Jamvel om
Språkrådet til no ikkje er tillagt konkrete oppgåver slik som drøfta ovanfor, er
det grunn til å streka under at institusjonen likevel ikkje er heilt utan ansvar
for språkspørsmål som gjeld andre språk enn norsk. Det vart difor teke inn ei
eiga føresegn om dette i dei nye vedtektene som departementet fastsette i 2006.
Her heiter det at Språkrådet, i tillegg til meir spesifikke oppgåver som gjeld
norsk språk, også skal «ta omsyn til den totale språksituasjonen i landet, slik
denne kjem til uttrykk gjennom dei språklege interessene til nordmenn med samisk
eller minoritetsspråkleg bakgrunn eller tilknyting». Det er likevel på det reine
at det ansvaret Språkrådet har etter denne formuleringa, er svært avgrensa.
Dette er presisert i eit eige dokument med merknader til vedtektene. Her heiter
det mellom anna at Språkrådet som statens fagorgan i språkspørsmål må kunna ta
opp også generelle spørsmål om språk og språkbruk i eit stadig meir
fleirkulturelt samfunn, men at føresegna i vedtektene ikkje inneber at
Språkrådet skulle tilleggjast noko utvida operativt ansvar samanlikna med det
som har vore den faktiske situasjonen tidlegare. Det vart her vist til at også
Norsk språkråd frå tid til anna har uttalt seg om andre språkspørsmål enn dei
som direkte vedkjem norsk språk. 3.5.3.6 Nordisk jamføring Av dei nordiske landa
er det først og fremst i Sverige at det nasjonale språkorganet har eit utvida og
nærare definert ansvar for andre språkspørsmål enn dei nasjonalspråklege. Den
nye statlege etaten som vart etablert i Sverige frå 1. juli 2006 omfattar ei
stor organisatorisk eining i tillegg til Språkrådet, slik som nemnt ovanfor
under kap. 3.5.2.2. 3.5.3.7 Oppsummerande vurdering Departementet meiner tida no
er inne til å gå i gang med å førebu ei utviding av ansvarsområdet til
Språkrådet, slik at institusjonen får eit definert språkpolitisk ansvar også for
andre språk i Noreg enn norsk, jamvel om dette nødvendigvis må vera det største
og fremste arbeidsområdet også i framtida. Ei slik løysing har etter måten solid
tilslutning gjennom dei merknader og framlegg som er komne i samband med det
språkpolitiske grunnlagsarbeidet som er gjort dei siste åra, og er elles ein
naturleg konsekvens av at regjeringa med denne meldinga tek til orde for ein ny
og heilskapleg språkpolitikk som skal omfatta den totale språksituasjonen i
landet. Ei slik utviding av ansvarsområdet til Språkrådet er også i samsvar med
det som er uttalt i språkopplæringsmeldinga frå Kunnskapsdepartementet om
behovet for å sjå alle språkpolitiske spørsmål i samanheng, under dette også
overordna spørsmål som gjeld språkopplæring i eit samfunn prega av eit stadig
større språkleg mangfald. Spørsmålet om korleis eit slikt utvida ansvar skal
avgrensast og konkretiserast, må utgreiast noko nærare. Språkrådet sitt ansvar
for spørsmål som gjeld kvensk, må også avgrensast mot det ansvaret som etter
føresetnaden skal liggja til det nye kvenske språkrådet som er under oppbygging.
Spørsmålet om kva rolle Språkrådet kan spela med tanke på å støtta opp under
norsk romani og romanes, må drøftast nærare med relevante
språkbrukarrepresentantar. Det er i kap. 10 lagt til grunn at også spørsmål som
gjeld norsk teiknspråk og norske teiknspråkbrukarar har ein språkpolitisk
dimensjon, til liks med spørsmål som gjeld alle verbalspråk. Difor må også
omsynet til norsk teiknspråk heretter bli ein integrert del av ein heilskapleg
og overordna språkpolitikk, men det må arbeidast vidare med kva praktiske
konsekvensar eit slikt prinsippstandpunkt bør få. Ei tenkjeleg løysing kan vera
å oppretta ei eiga stilling som teiknspråkkonsulent som blir knytt til
Språkrådet, tilsvarande den ordninga ein har i Sverige. Det må elles vurderast
nærare kva oppgåver Språkrådet kan vareta når det gjeld alle dei nyare
innvandrarspråka i landet. Her er det naturleg å ta utgangspunkt i det som
ovanfor er referert frå den nordiske språkdeklarasjonen, og som føreset ei slags
formidlingsteneste for minoritetsspråkbrukarar i Norden som ønskjer å koma i
kontakt med fagmiljø eller annan ekspertise innanfor sitt eige morsmål. I
tillegg vil det for Språkrådet vera eit aktuelt arbeidsområde å handtera
generelle spørsmål som gjeld til dømes tilhøvet mellom meistring av det norske
nasjonalspråket og behovet for å ta vare på eit ikkje-norsk morsmål. Eit døme på
dette vil vera å vareta språklege rettar for personar busette i Noreg, men som
ikkje har norsk som morsmål. Det siste spørsmålet går på eit forslag som SV har
når det gjeld å gå inn i EØS-avtalen sine verknader for norsk verftsindustri.
Olav Akselsen, leiaren i næringskomiteen, seier at EØS-avtalen er «ein
husmannskontrakt» – ikkje ein « hersens » kontrakt, som eg beklagelegvis kom til
å seia. Når ein ser at ein i EU ser ut til å tilby prisar som er langt under dei
norske, er det sånn å forstå at Arbeidarpartiet reknar dette med EØS-avtalen inn
i det forslaget som har fleirtal? 

Er det grunngjevinga for at ein ikkje støtter SV sitt forslag? Hallgeir H.
Langeland (SV): Miljøvernministeren har vore etter måten profilert når det gjeld
miljøspørsmål, i alle fall i ein periode av den tida Regjeringa har sete. Det
som forundrar meg no i det siste, er det som har skjedd i forhold til villaksen
og korleis ein på ein måte skal bevara villaksen – og der har Noreg eit spesielt
internasjonalt ansvar. Der har ein lagt fram ei stortingsmelding, som Stortinget
har til behandling. Men så vel Regjeringa å dela ut 40 laksekonsesjonar over
bordet etter samtalar med Framstegspartiet. Ein vel i budsjettet å tildela 50
konsesjonar til, som ingen eigentleg vil ha fordi marknaden er metta. Dette kan
ifølgje miljøvernbevegelsen bli ein katastrofe for villaksen når ein får så
mange oppdrettsanlegg rundt omkring overalt der ein eigentleg frå Regjeringa si
side skulle verna nasjonale laksefjordar og nasjonale laksevassdrag. Så mitt
spørsmål til representanten Onarheim er: Er det i tråd med Regjeringa sin
politikk og er det i tråd med god miljøpolitikk å gjera desse overgrepa overfor
villaksen? Det andre spørsmålet går på at Arbeidarpartiet, SV og Senterpartiet
har eit felles forslag om at ein skal gå inn og sjå på den målsetjinga ein har
for Enova i forhold til energieffektivisering, og koma med skikkelege enøktiltak
og satsa på alternativ fornybar energi. Me ønskjer ein uavhengig analyse av det
kapitalbehovet dette selskapet har i forhold til dei mål Stortinget har sett. 

Er det ikkje god butikk å arbeida på den måten, sidan Høgre ikkje støttar det?
Hallgeir H. Langeland (SV): Så billig som representanten Vaksdal no prøvde å
sleppa unna, det går ikkje. Her må ein stå inne for den politikken ein står for.
SV er for at det skal vera nokså høge straumprisar, sånn at ein skal kunne
framskaffa dei alternativa me ønskjer, fornybar energi og straumsparing. Det er
me ærlege og seier. Men det å seia at ein eigentleg ikkje vedkjenner seg
marknadsliberalismen, som ein no på ein måte seier indirekte, det blir jo
direkte feigt. Viss ein vil byggja dei gasskraftverka som det har vore planar
om, og som har konsesjon, må ein jo setja av pengar til det – ein må altså gå
inn og styra pengar sånn at dei blir bygde. Det kunne ein ha gjort, for
Framstegspartiet har jo vore med på å leggja premissane for statsbudsjettet. Kor
er pengane til alt dette som det har vore snakk om? Nei, ver ærleg og sei at ein
høg straumpris er Framstegspartiets politikk, for dei ønskjer at marknaden skal
råda. Det er ei ærleg sak. Det å prøva å vri seg unna med at det ikkje skjer
noko, at det ikkje blir bygd ut noko, og heller ikkje foreslå å byggja ut noko,
er feigskap. Her må ein stå rakrygga og seia: Me meiner marknaden skal rydda opp
i dette. Når det ikkje skjer, må me akseptera at straumprisane aukar. Ein kan
ikkje kjefta på regjering og storting når ein sjølv er med på å leggja
premissane i budsjettet. Eg vil gjerne utfordra Framstegspartiet til å seia om
dei no kjem til å setja av pengar til å byggja ut nye vasskraftprosjekt eller
gasskraft. Er det det me skal venta på frå Framstegspartiet si side, sånn at
straumen blir billigare? 

Det må jo vera det som må skje. Ingmar Ljones (KrF): Eg vil minna representanten
Vaksdal om følgjande: For det første, Noreg fører ein radikal og ambisiøs
klimapolitikk. For det andre: Noreg er eit av dei fyrste landa i verda som har
utarbeidd ein heilskapleg politikk for alle sine hav- og kystområde. Regjeringa
har lagt fram ein nasjonal plan for korleis vi skal følgja opp FN sin konvensjon
om biologisk mangfald, og Regjeringa held aktivt fram med å protestera mot
utslepp frå Sellafield-anlegget. Kristeleg Folkeparti har faktisk vore med på å
flytta tyngdepunktet i norsk miljøpolitikk gjennom at vi gjekk inn i
regjeringssamarbeid med Høgre. Menneskeskapte klimautfordringar er allereie eit
faktum. Klimaet er i ferd med å bli varmare, våtare og villare, som det heiter,
og vi opplever periodar med tørrvêr. 1998 var det hittil varmaste året på jorda,
og det vekkjer oppsikt hjå meg når Framstegspartiet avviser at dette kan vera
menneskeskapt. Eit overveldande stort fleirtal i FN sitt klimapanel er overtydd
om det. Eit heilt verdssamfunn bruker store ressursar på å motverka desse
endringane gjennom avtalar om å få ned klimautsleppa. Då er det merkeleg at
Framstegspartiet kan vera så konsekvent i å avvisa at klimaendringane er
menneskeskapte. Difor er spørsmålet til representanten Vaksdal: Med dei
endringane som no er påviste, m.a. i vêret, i klimaet, i økosystemet og når det
gjeld forureining, kunne då representanten Vaksdal vera med på ein diskusjon,
vera med på laget, slik at vi kan få ei endring? 

Det gjeld innanfor vern, miljøvern og forureining. Ingmar Ljones (KrF): Ei
berekraftig utvikling har lenge vore eit sentralt omgrep i miljøpolitikken.
Miljøkonferansen i Johannesburg tidlegare dette året stadfesta at utfordringane
når det gjeld miljø og utvikling, er globale, og at dei rike landa har eit
særskilt ansvar for å medverka til å få best mogleg miljø globalt. For å syna at
vi tek dette ansvaret, må vi prioritera rett nasjonalt. Vi er medansvarlege for
dei menneskeskapte klimaendringane. Vi må leggja opp til ei miljøriktig
utvikling av samfunnet som tilfredsstiller behova til dagens menneske og
generasjonar som kjem. Vi er sjølve ein del av naturen og skaparverket, og vi må
forvalta livsgrunnlaget med det ansvaret vi er pålagde. Ei forsvarleg forvalting
tek utgangspunkt i tre prinsipp: – Naturen si tolegrense må ikkje overskridast.
– Føre var-prinsippet må leggjast til grunn. – Forureinar må betala for å retta
opp miljøøydelegging. Samarbeidsregjeringa prioriterer miljøet høgt. I eit
stramt økonomisk opplegg for budsjettet som m.a. hadde til føremål å få ned
renta og kronekursen, har vi funne rom for viktige miljøsatsingar. Det har
allereie gitt resultat: Første rentereduksjon er komen, og miljøprofilen blir
stendig tydelegare. Vi aukar løyvinga til opprydding i forureina sediment med
PCB-innhald i hamner og fjordområde med til saman 15 mill. kr, og samstundes
blir det gitt ei bestillingsfullmakt på 20 mill. kr for å sikra tilstrekkeleg
framdrift i arbeidet med å fjerna miljøgifter og sediment. I dei 15 mill. kr som
er løyvde, ligg det 5 mill. kr som skal gå til opprydding av skipsvrak og PCB
frå sediment på havbotnen. Vi er glade for at vi står saman med Framstegspartiet
når det gjeld denne viktige satsinga. Eg viser elles til havmiljømeldinga som
Regjeringa har lagt fram, og komiteen si behandling som skal starta på nyåret.
Denne meldinga vil leggja viktige føringar for korleis vi skal få eit godt
havmiljø, som er ein føresetnad for å kunna hausta forureiningsfri mat frå
havet. Å ta vare på gamle kulturminne og kulturstader er viktig, både for oss
sjølve og av omsyn til dei som kjem etter oss. Kulturminnefondet blir tilført
avkasting frå fondet på 6,5 mill. kr. Dette kjem i tillegg til vidareføringa av
dei om lag 15 mill. kr som er på budsjettet for inneverande år. I budsjettet for
2003 har Norsk Vasskraft- og Industristadmusem i Tyssedal blitt løfta fram.
Gjennom eit tilskot lagt opp som eit spleiselag mellom Olje- og
energidepartementet og Miljøverndepartementet, blir restaureringsarbeidet ved
dette museet fullfinansiert. Eg er glad for denne løyvinga. I tillegg vil eg
understreka det verdfulle arbeidet som er utført lokalt, slik at det her kan
knytast viktige band mellom komande generasjonar og ein del av grunnlaget for
velferda i dette landet, nemleg utnyttinga av vassressursane våre til
energiproduksjon. Pårekneleg og berekraftig energiforsyning er framleis
grunnlaget for velferdssamfunnet vi lever i. Den siste tida har vist kor sårbare
vi er når vi baserer energiproduksjonen vår i hovudsak på vasskraft. Eg er difor
glad for at vi i eit stramt budsjett har funne rom for å vidareføra den sterke
satsinga på utvikling av alternative energikjelder. Løyvinga til Energifondet er
i 2003 på 479 mill. kr, nesten ein halv milliard, inklusiv 200 mill. kr som
følgje av påslaget på nettariffen til dette formålet. Auken i straumprisen i det
siste er ei tøff utfordring for oss alle. Det må likevel nemnast at når
straumprisen aukar, blir folk flest meir omtenksame når det gjeld elforbruket
sitt. Dette viser at potensialet for straumsparing og omlegging til annan
miljøriktig energi er der. Regjeringspartia er opptekne av miljøriktig bruk av
naturgass. Gjennom miljøriktig bruk av naturgass vil Noreg bruka potensialet
sitt til å bli eit føregangsland innanfor dette feltet. Eg meiner at dei
prioriteringane som blir vedtekne i dag, legg eit godt grunnlag for at vi i
energi- og miljøkomiteen kan få spelerom for å realisera vår målmedvitne satsing
på berekraftig utvikling, der forvaltaransvaret viser att både nasjonalt og
internasjonalt. Presidenten: 

Det vert replikkordskifte. Ingmar Ljones (KrF): I og med at det er ein
representant frå Arbeidarpartiet som nettopp tek opp problematikken kring
CO2-forskning generelt og midlar til å forska på m.a. CO2-frie gasskraftverk,
trur eg det kan vera viktig å nemna at om ein ser på framlegget frå
Arbeidarpartiet og det som no er kome frå Regjeringa og stortingsfleirtalet si
side, er løyvingane som no blir vedtekne, faktisk større. Sem-erklæringa seier
100 mill. kr til denne forskninga. Til no er det med det som kom i revidert
nasjonalbudsjett og løyvinga dette året, blitt 70 mill. kr. Det står altså 30
mill. kr att, og eg er viss på at desse pengane også vil komma på plass. Det er
fleire sjansar. For det første kjem no behandlinga av gassmeldinga, og ho femnar
ganske vidt. Det gjeld teknologiutvikling og pilottesting, det gjeld oppretting
av innovasjonsselskap, det gjeld investeringsstønad, og det gjeld også utgreiing
av infrastruktur for deponering og reinjisering av CO2. Dette til saman har ei
så sterk fokusering nettopp på den delen at det, som nemnt, inneber ei betydeleg
sterkare satsing enn det som Arbeidarpartiet hadde lagt opp til. No er det
naturleg å invitera til eit samarbeid ved behandlinga av revidert
nasjonalbudsjett og ikkje minst ved behandlinga av budsjettet for 2004, så vi
kan få eit endå større lyft nettopp på dette viktige området. Han seier at
tidlegare kom det av og til folk innom hytta om kvelden etter at dei byrja å
merke at dei har blitt solbrente etter ein lang dag ute i sola. - Dei siste åra
har påsketuristane blitt flinkare til å smørje seg. 

Me har nesten ikkje folk som har blitt solbrente innom hytta lenger, seier
Frantzen. - Kva råd og tips har de til alle dei som planlegg skiturar i påska? -
I år er det stor skredfare mange stadar, så skigåarane må passe på og halde seg
unna skredfarlege område. Eg har sett at det er skredfarlege sukkerlag i snøen
mange stader, seier Harald Løland. Hilmar Frantzen seier det òg er mange dårlege
isar i år. - Folk må vera obs på at isane kan vera dårlege i år. Då me sjekka
Borsæ-isen litt tidlegare, fann me eit sørpelag oppå ein tjukkare is. Ein må òg
passe seg der det kan vera straumar i vatnet, fortset Frantzen. - Ei anna sak
påsketuristar i vårt område må vita, er at Raude Kross-hytta ikkje lenger har
hustelefon. 

Det vil seia at dei som treng å ringe oss må bruke mobilnummeret som òg er
oppført på telefonlista, seier Harald Løland. Raude Kross-laget har 4-5 vakter
til stades på hytta heile påska. Laget har om lag 20 aktive medlammar, så alle
vaktene har om lag 4 vakter kvar i påska. Dei som er på hytta denne laurdagen
seier vaktene blir som ein slags ferie der dei kan kople av frå arbeidet elles.
Hovuddrivkrafta er likevel interessa for Raude Kross sitt arbeid som hjelpar i
fjellet. - Me er ein aktiv gjeng som står på, men me er ikkje så mange for tida.
Så om det er fleire som har lyst til å bli med oss i Raude Kross, er det bare å
ta kontakt, seier Hilmar Frantzen. 

Medmenneske i skogsleiren I 20 år har Solveig Kvammen Tveitå (62) besøkt
innsette i fangeleiren i Fyresdal. Det betyr mykje for henne å vere eit positivt
medmenneske. 

Og fangane set pris på besøkstenesta. Solveig Kvammen Tveitå har ei 80 prosent
stilling som helsesyster i Fyresdal. På fritida har ho no i over 20 år sysla med
ei anna interesse. Tidlegare prostidiakon Per Emanuelsen hadde i oppgåva si å
arbeide med omsorg for menneske og ville starte besøksteneste i fangeleiren i
Fyresdal. Han spurde Solveig om ho kunne tenkje seg å bli visitor. Solveig
tenkte mellom anna på kor forferdeleg det måtte vere for dei innsette når dei
ikkje fekk besøk av nokon. - Eg sa ja til å prøve meg som visitor for å sjå
korleis eg blei mottatt og korleis eg følte det sjølv, fortel Solveig. Saman med
ei anna kvinne frå Fyresdal reiste dei på to dagars kurs, og fekk vandelsattest
frå politiet. Så var dei klare til å ta turen inn i skogsleiren slik at dei
fangane som ynskte det kunne slå av ein prat. Solveig hugsar godt fyrste gongen
ho kom til skogsleiren med rundt 16 innsette og skulle utføre besøkstenesta som
kyrkja stod bak. - Eg trur dei innsette var så overraska over at me ikkje kom
med gitar, songbok og bibel. Men me kom ikkje der for å forkynne. Me var der på
deira premissar, seier Solveig. På den tida møtte ho stusselege materielle
forhold og primitivt kjøkken i leiren. - Eg blei sjokka. Korleis skal dei klare
å lage middag her, tenkte eg. Men dei fekk mat. Dusj hadde dei ikkje, men dei
bada i ein kulp. Eg kunne ikkje blande meg inn i vaskeforholda, for då ha eg
blitt hiven ut. Og så bli kasta ut av skogsleiren då, ler Solveig. Besøksbrakka
var som å sitte i ein buss. - Sat du bakerst, heldt du på å fryse i hel, fortel
Solveig. Alt frå fyrste besøksdagen fekk ho god kontakt med dei innsette og ho
følte seg velkomen. Etter kvart fekk fangane endå eit tilbod ved at dei kunne gå
i kyrkja ein gong i månaden. - På grunn av reglar frå fengselsstyret var det
bare menn som fekk køyre dei innsette til kyrkja. Kanskje var det slik fordi ein
mann har meir respekt med seg, eller ikkje har den sjansen til å bli utsett for
noko, trur Solveig. Ho hugsar elles eit tilfelle der fleire innsette framførde
ein sjølvdikta song om prostidiakonen og kyrkja. Hendinga skjedde i ei
gudsteneste. - Kvifor fangane sit der har eg ingenting med, og ikkje bryr det
meg heller Solveig fortel at det i dag er gode materielle forhold i skogsleiren.
Ho meiner det beste bidraget som har kome der, er ein lavvo. Det er der
visitortenesta blir utført. - Der er det bål og kaffi. Dei innsette veit når
visitoren kjem. Eld og varme gjer noko positivt, me får ei god stemning. For ein
del år sidan var me i tv-stoga. Der kunne det sitte innsette som det ikkje passa
for å ha besøk. Det var å invadere og det er ikkje rett, seier Solveig. Somme
gonger kan alle 28 innsette møte for å slå av ein prat, medan andre gonger kan
talet vere halvert. Men Solveig har aldri opplevd at få er innom for å snakke. -
Det seier meg at visitorane er velkomne og at praten er eit avbrekk i kvardagen.
Eg føler det er behov for tenesta, elles hadde eg ikkje halde på i så mange år,
seier Solveig. Ho trur det er godt for fangane at det kjem eit menneske utanfrå
og som ikkje har knaggar på veggen der. - Eg stiller blankt i forhold til dei
innsette. Det er viktig, og at eg ikkje har noko fordømmande. Kvifor fangane sit
der har eg ingenting med, og ikkje bryr det meg heller. Elles tenkjer eg ikkje
på om eg er eit bidrag for at fangane skal kome på rett kjøl att. Eg kan ikkje
blande meg inn i den enkeltes livsførsel, seier visitoren. - Den største gleda
ein kan ha er å gjere andre glad Under besøkstenesta blir det snakka om alt frå
vêr og vind til om det er nokon som vil prate om personlege og åndelege ting. -
Når eg sit der lyttar eg mykje, og det må ein jo. Eg føler aldri at det er
trykka stemning, men praten går. Det har elles vore stunder der eg nesten har
tatt til tårer. Det er mange lagnader her i livet, slår Solveig fast. Skulle ho
ein annan stad møte att nokon av dei som var i skogsleiren, tek ho ikkje kontakt
og skal vere heilt nøytral. Ein gong i ein by merka ho at ein mann såg på henne.
Ho hugsa at han hadde vore i skogsleiren. Han nikka og smilte og spurde om
Solveig ville bli med på ein gåtur. - Eg gjekk ein tur med han og det sette han
stor pris på og takka meg etterpå. Den største gleda ein kan ha er å gjere andre
glad. Og eg blei glad for at han sette pris på å møte meg. Han sa mellom anna at
besøkstenesta i skogsleiren hadde betydd mykje for han, hugsar Solveig. - Kjem
du under huda på ein innsett, er det jo ikkje bare svart For Solveig betyr
besøkstenesta at ho kan vere eit positivt medmenneske. Etter eit besøk kan ho
føle å ha fått meir tilbake enn ho gjev, for det har vore så god stemning. - Eg
føler eg er eit medmenneske som blir sett pris på. Visitortenesta har fått meg
til å stoppe opp og tenkje kor ulikt livet kan fare med ein. Og kor tilfeldig
det kan vere kvar ein er plassert på denne jorda. Tenesta har lært meg å sjå at
alle menneske har positive kvalitetar i seg. Kjem du under huda på ein innsett,
er det jo ikkje bare svart. Eg er overbevist om at det er positive ting også,
det er det hos alle menneske, seier Solveig. Prostidiakon Eilev Erikstein sa ein
gong til fengselsdirektøren at Solveig hadde vore «innsett» lenge. No har
Solveig vore innom skogsleiren i 20 år. 

- Eg gjev meg ikkje enno, for besøkstenesta gjev meg så mykje, avsluttar ho. 

Ut i den store verda 

- Må hive meg uti det 

Fekk stipend 

Glad i språk 

Mange opne dører Kristian Tveit Diskerud og Joakim Teigen frå Kviteseid er nett
ferdige på Kviteseid skule etter ti år. 

Dei har valt ein noko utradisjonell veg vidare. Kristian Tveit Diskerud og
Joakim Teigen frå Kviteseid er klare for nye utfordingar ute i den store verda.

Dei andre på biletet må nok halde seg i heimbygda. Medan dei fleste
uteksaminerte ungdomsskuleelevar startar på ein vidaregåande skule i heimfylket,
har Kristian og Joakim tenkt utanfor boksen og satsa på internasjonale
utdanningar. 

Kristian dreg til kunnskapsbyen Oxford i England i haust, medan Joakim reiser
til Normandie i Frankrike. - Eg er litt nervøs, innrømmer Joakim. Skulen han har
valt å gå på er ein fransk vidaregåande skule, der han skal integrerast i det
franske studentmiljøet. - For å bli integrert må eg jo snakke flytande fransk,
så eg må berre hive meg uti det, seier Joakim. Han skal bu på internat i vekene
og hjå ein fransk familie i helgene. Heime hjå familien må han snakke fransk frå
fyrste dag, sidan franskmenn ikkje er spesielt interesserte i å snakke engelsk.
Joakim trur det kan vere ein fordel, sidan han då vert pressa til å lære språket
fortare. Han har hatt fransk i tre år på skulen, så grunnlaget er til stades.
Men det er eit stykke frå ungdomsskulefransk til flytande fransk, og difor skal
han på ein månads kurs i Oslo før han reiser nedover. 

Der skal han og dei seks andre nordmennene som reiser lære språk og matematikk
på fransk for å bli litt betre rusta til å møte den franske kvardagen. For
Kristian blir ikkje språkbarriera like stor. På skulen har ein no engelsk heilt
frå fyrste klasse, så han har nok lært litt av kvart oppigjennom. Kristian har i
tillegg vore på språkreise i England før, og hadde så god erfaring med det at
han bestemte seg for å ta vidaregåande der. - Eg har tenkt å ta heile utdanninga
mi i England, og då løner det seg å ha gått vidaregåande der. Målet mitt er
eigentleg å kunne kommunisere endå betre på engelsk enn på norsk, sidan engelsk
er verdsspråket, seier Kristian. Det er altså ingenting å seie på ambisjonane.
Han er viss på at det er jusstudiar han vil satse på. På skulen i Oxford må han
velje fag ut frå kva veg han vil gå på universitetet, så det er viktig å vere
målbevisst. Kristian har fått eit stipend frå EF, som han reiser med, og det
dekker halve opphaldet hans på to år. - Det handlar berre om å jobbe hardt og å
vere målbevisst og motivert. 

Det var difor eg fekk stipendet som er verdt rundt 200.000, etter å ha gått
gjennom testar og levert attestar og vitnemål, seier Kristian. Båe to seier dei
kjem til å reise heim i nokre feriar, men det blir rart å vere så langt
heimafrå. Kristian si vidaregåande utdanning tek to år, medan Joakim skal vere i
Rouen i Normandie i tre år. - Eg skal reise rundt i Frankrike som ein del av
opplegget. Det blir spanande å sjå seg litt rundt der, sidan eg aldri har vore i
Frankrike før, meiner Joakim. Han reiser med Fylkesmannen i Vest-Agder sitt
internasjonaliseringsprogram (FIVAI). Han kom i kontakt med dei då han såg ei
plakat derfrå som hang i klasserommet. - Eg likar språkfag svært godt, og eg
hadde lyst til å gjere noko anna. 

Då passa det meg bra å reise utanlands for å utvikle språkkunnskapane mine,
seier han. Gutane veit kva dei vil, og er svært bevisste på at internasjonale
utdanningar opnar mange dører når dei ein gong skal ut i arbeidslivet. Medan
Kristian satsar på ei karriere i jussverda, snusar Joakim på ei framtid innan IT
etter vidaregåande. 

Flyttar etter nei til skulebyte 

Ikkje omkamp 

Såg nye moment Nissedal kommunestyre let Fylkesmannen avgjere om Gunnhild Wik på
Fjone får ja til at dottera heller får starte på skule i Treungen. 

Wik flytter om det blir eit endeleg nei. 

Gunnhild Wik rista på hovudet og reiste straks etter at klaga blei avvist.
Torsdag handsama Nissedal kommunestyre ei klage frå åleineforsørgjar Gunnhild
Wik på eit politisk vedtak om at dottera hennar ikkje får gå på skulen i
Treungen i staden for Fjone. Wik ynskjer at dottera får gå i Treungen, der det
er skulefritidsordning. 

Etter å ha fylgd den politiske debatten om saka i førre kommunestyremøte,
konkluderte Wik med at det hadde vore ein rein grendeskuledebatt og ikkje ei
individuell vurdering av søknaden om skulebyte. Rådmannen tilrådde å avslå
klaga, sidan han ikkje såg vesentleg nye moment i saka. Ordførar Anne-Nora Oma
Dahle (Sp) presiserte innleiingsvis i torsdagens møte at det denne gongen ikkje
er snakk om ei reprise eller omkamp i saka. - I dag skal me vurdere om det er
gjort sakshandsamingsfeil, eller om det er kome nye moment i saka, gjorde ho
merksam på. Ikkje alle parti hadde fått høve til å drøfte klagesaka på førehand,
og derfor gav ordføraren i innleiingsfasen grønt lys for gruppemøte. Johanne
Vejrup (Ap) var tidleg ute med å annonsere at heile partiet kom til å stø
rådmannens tilråding frå førre møte om å seie ja til skulebyte. - Politikarane
må respektere retten innbyggjarane har til å gjere personlege val når lovverket
tillet det. Ein må leggje til rette slik at også barnefamiliar kan busette seg
spreidt i heile kommunen, og at dei sjølve kan finne løysingar på å sy kvardagen
saman med arbeid, barnehage og skule - på eigne premisser og innafor rammene dei
folkevalde har lagt. 

Denne konkrete saka bør lære politikarane at valet me har teke om barneskule på
Fjone og Felle, utan barnehage og tilbod om skulefritidsordning same staden,
ikkje nødvendigvis er eit fullverdig tilbod til utearbeidande foreldre, sa
Vejrup. - Det var eit godt innlegg, men det høyrde heime førre gong me hadde
saka, repliserte Øyvind Tveit (KrF). Han tilhøyrde då mindretalet som ville gå
inn for søknaden om skulebyte. I klagesaka var han oppteken av å vere ryddig om
kva ein eigentleg skulle røyste over denne gongen. - Eg finn ingen nye moment i
saka. Derfor må eg røyste for tilrådinga til rådmannen, konkluderte Tveit.
Partifelle Astrid Eidem Nordal var ikkje samd. Ho gjekk imot søknaden om
skulebyte førre gong, men gjorde no kuvending. - Eg synest det har kome nye
moment i saka. Wik jobbar med fråflytting. Vidare ynskjer eg ikkje å
oppretthalde tvang. Eg går inn for å ta klaga til fylgje, sa ho. På vegne av
eige parti beklaga Kari-Anne Nordbø (Sp) at det ikkje er skulefritidsordning på
Fjone. Elles kunne partiet ikkje sjå at det var nye moment i skulesaka og at det
heller ikkje var gjort sakshandsamingsfeil. Derfor ville Senterpartiet stø
tilrådinga frå rådmannen. - Det bør arbeidast for at Fjone får
skulefritidsordning i form av eit oppvekstsenter. Me har programfesta at dei
grendene som har behov for ei slik ordning, skal ha det, utdjupar Nordbø til
VTB. Ved avrøystinga gjekk dei fire representantane frå Ap, Halvor Homme, Jan
Torfinn Solberg, Johanne Vejrup og Asbjørn Tveiten, og KrF-representantane
Astrid Eidem Nordal og Solbjørg Walseth inn for å gje klaga medhald. Dermed går
saka til Fylkesmannen for endeleg avgjerd. - Blir det eit endeleg nei, flyttar
eg til Treungen. Eg har alt ein leilegheit på hand, seier Wik til VTB. 

Orgelsus i kyrkja att 

Omstendeleg arbeid 

Om orgelet 

Feira orgelet Det har teke over 20 år, men no er endeleg pipeorgelet på plass i
Kviteseid gamle kyrkje. 

Sundag var det klart for den fyrste messa på lang tid med orgelklang attåt. 

Organist Dagfinn Køhn og kyrkjekoret gav lyttarane ein smakebit av kva orgelet
kan brukast til under innviinga. Det har tatt mange år for organist og kyrkjeråd
for å få inn eit nytt orgel i Kviteseid gamle kyrkje. I mellomtida måtte ein
greie seg med eit tråorgel, populært kalla «salmesykkel». Prosessen med å få eit
nytt orgel i kyrkja blei lang Etter fleire rundar med riksantikvaren som gav
avslag på søknaden, enda saka til slutt opp i miljøverndepartementet. 

Difor var gleda stor i januar 2007 då det blei klart at departementet gav løyve
til å sette inn orgelet på galleriet i kyrkja. Arbeidet med å montere orgelet
kom ikkje i gang før hausten 2008. Avgjersla om at ein fekk nytte orgelet kom på
vinterstid, så monteringa måtte vente til det blei varmare i vêret og ikkje
minst på at finansieringa av ein orgelbyggjar var på plass. Henrik Brick Hansen
fekk jobben med å byggje orgelet opp att. Orgelet hadde då ligge seks år lagra i
kyrkja, og nokre av pipene hadde fått litt oval form etter eit litt for tungt
press av orgelet oppå dei. Elles var det i svært god stand. - Dette orgelet kjem
til å få ein mykje betre lyd her i denne kyrkja, enn det hadde i Flatdal. 

Dette kjem av akustikken som rommet har, men òg på grunn av at det er høgare
under taket her, sa orgelbyggjaren Henrik Brinck Hansen under monteringa av
orgelet i mai. Instrumentet blei opphavleg bygd til Flatdal kyrkje i 1922 av
orgelbyggeriet Olsen & Jørgensen. Instrumentet blei demontert og flytta frå
Flatdal til Kviteseid hausten 2002. Orgelet har 6 stemmer, med piperekkjer i
kvar sin klangfarge. Til saman 366 piper. Orgelbyggjar Henrik Brinck Hansen har
vore ansvarleg for bygging og ferdigstilling av instrumentet, med godt hjelp av
organist Dagfinn Khøn og snikkar Magne Skjæveland. Fasaden er teikna lokalt
etter interiøret i kyrkja elles og bygd av Brinck Hansen. Fargane på orgelhuset
er kopiert etter fargane på galleriet. 

Kyrkjetenar Werner Torkildsen har stått for målararbeidet. Sundag 14. juni var
det tid for innviing av det nye orgelet med ei festgudsteneste i Kviteseid gamle
kyrkje. For ei fullsett kyrkje heldt organist Dagfinn Køhn ein minikonsert med
«Suite gothique» av komponist Léon Boëllmann (1862-97). Det blei ei høgtidsstund
for alle som hadde møtt fram. Særleg var lyden av orgelet saman med kyrkjekoret
flott og gav lovnadar om mange gode musikalske opplevingar framover. 

- Stolt dag for Vest-Telemark 

Flittige eldsjeler 

Fleire planar 

- Strålande arbeid Biskop Olav Skjevesland vigsla Skafsåheii Fjellkyrkje sundag.

Kyrkja har endeleg blitt ein realitet etter å ha vore planlagt i over 50 år, og
vigsledagen var ho fylt til randen med bunadskledde kyrkjegjengerar. Biskop Olav
Skjevesland kom til Skafsåheii for å vigsle den nye fjellkyrkja. 

F.v. Diakon Eilev Erikstein, tidlegare prest i Tokke Bernt Olav Karlsen, prost i
Vest-Telemark og prest i Tokke Øyvind Jørgensen, Bjørg Abusland og Gunstein
Seltveit, leiar i arbeidsnemnda i Skafså sokneråd. Det var sokneprest Bjarne
Nensæter i Mo som fyrst hadde ideen til ei kyrkje på Skafsåheii, men det skulle
altså gå 50 år før ho stod der klar til bruk. 

Dei åra har vore fylt med hardt arbeid, håp og skuffelsar, fortel Ottar Urbø,
ein primus motor i prosjektet. For 19 år sidan var han ein av dei som vart valde
inn i nemnda Skafså sokneråd sette ned for å arbeide med fjellkyrkja. Denne
arbeidsgruppa har stått på heilt sidan 1990 med Gunstein Seltveit i spissen, og
no kan dei endeleg beundre det ferdige resultatet. Før dei tok tak i prosjektet
låg det daudt i mange år, i fylgje Urbø. Tidleg på 90-talet kom det ei pengegåve
på 1,3 millionar som gjorde det mogleg å byrje planlegginga for alvor. Vegen har
vore kronglete for eldsjelene som har jobba for fjellkyrkja. 

Mangfoldige dugnadstimar og pengegåver har gjort at kyrkja står der i dag, men
utfordringane har vore mange. Mange tomter har vore aktuelle for bygging av ei
fjellkyrkje på Skafsåheii, men har blitt forkasta av ulike årsaker, fortel Urbø.
Den tomta der kyrkja står i dag, har dei fått av kommunen. Sidan tomta ligg i
eit hyttefelt var det alt lagt opp til straum og vatn. Det gjorde at arbeidet
gjekk raskare når det fyrst kom i gang. Urbø framhevar arbeidsinnsatsen til
Feltspatkompaniet, eit firma som driv med hyttebygging på Hallbjønnsekken. Dei
har sett opp den vakre kyrkja og har gjort ein kjempejobb, kyter Urbø. - Me
håpar å etterkvart få nok pengar til å byggje ut kjellaren slik me har planlagt.

Det vil vere ein ideell plass for ungdomsaktivitetar i kyrkja, og der vil bli
sengeplassar til 16 personar, seier Urbø. Det er ikkje kvar dag ein kan oppleve
slike hendingar i Vest-Telemark. Sist gong var i 1958 då Kilen kapell vart
vigsla. Biskop Olav Skjevesland rosa dei som har jobba med å få Skafsåheii
fjellkyrkje opp og stå. - Dette er ein stolt dag for Vest-Telemark, sa biskopen
etter gudstenesta. Han meinte eldsjelene har gjort eit strålande arbeid, og
roste dei for å ha hatt tålmod til å takle alle motbakkane arbeidet har bydd på.
Skjevesland framheva at han ville at kyrkja skulle viglast ved å bli teken i
bruk, ikkje ved «å skvette vievatn i krokane». Fjellkyrkja sitt mandat er å vere
ei levande kyrkje og ein sosial møteplass. Ut frå oppmøtet sundag kan ein slå
fast at folk sette pris på nettopp det. 

Avfallsproblem i Haukeli 

Oljesøl og jernskrap 

For nær vegen Grovavfallsplassen på Byrjuvstøylen langs riksveg 362 i Haukeli
har blitt til ein felles avfallsplass for innbyggjarane. 

Dette er skjemmande for kultur- og reiselivskommunen Vinje, meiner
Haukeli-Edland Grendelag. 

Trass i at kommunen har sett opp eit forbodsskilt mot søppelkasting, har ikkje
dette hjelpt mot forsøplinga på Byrjuvstøylen. For nokre tiår tilbake var det
ein grovavfallsplass på Byrjuvnose i Haukeli. Denne nytta privatfolk til å kaste
alt mogleg som ikkje høyrde heime i naturen. Staden vart mellom anna nytta til
dumping av daude dyr. Avfallsplassen vart stengt då avrenninga gjekk rett i
vassdraget like nedanfor. 

Folk har i staden nytta seg av Byrjuvstøylen nokre hundre meter lengre opp i
juvet. Staden har blitt brukt til å kvitte seg med trerøter og store steinar frå
anleggsverksemder i nærområdet. Trass i at det er oppført eit søppeltømming
forbode-skilt har folk i kommunen nytta staden til å dumpe olje, bildekk,
jernskrap og liknande. 

Det finst stader i nærområdet som ein kan kvitte seg med spesialavfall, men det
er ikkje alle som vil betale for dette. Haukeli-Edland Grendelag stoppa fyllinga
på Byrjuvnose, og likar ikkje at det har blitt ein ny lovlaus avfallsplass berre
nokre hundre meter lenger opp. - Me treng ein avfallsplass for den slags avfall
i denne delen av kommunen, men det må vera mogleg å finne ein stad som eignar
seg betre enn denne. Optimalt sett burde det ha vore gjort noko med
avfallsplassen før sommartrafikken set inn, og kommunen kunne frå tid til annan
flate ut avfallshaugane slik at det ser litt betre ut langs vegen, seier leiar i
grendelaget, Ragnvald Christenson. Han spør og om folk i kommunen ynksjer å ha
det slik som no. Christenson legg til at dei ikkje forventar at ein ny
avfallsplass dukkar opp i løpet av natta, men at det ikkje kan vera vanskeleg å
finne eit eigna hol eller eit gammalt grustak som ikkje ligg nær veg og bustader
i kommunen. Vinje kommune seier dei ikkje kan gjera så mykje meir enn å setje
opp skilt, og at det er umogleg å kontrollere kva folk kastar, og kvar dei
kastar det. 

Overraska med litauisk ærespris 

Varme nordmenn 

Hardt arbeid 

Ellen Nordstoga og Darius Jasmantavicius blei mållause då Litauens honorære
konsul Carl Thomas Carlsten overrekte dei The Lithuanian Prize of Honour laurdag
kveld. Konsul Carl Thomas Carlsten (t.v) overrekte den litauiske æresprisen til
vertskapet på Mjonøy, Ellen Nordstoga og Darius Jasmantavicius. Neringa
Ceskeviciute (t.h.) representerte dei statlege historiske arkiva i Vilnius. 

Framom dei vaksne står Beata Jasmantavicius. Vertskapet på Mjonøy trudde dei
stelte i stand ein festmiddag til ære for norsk-litauisk samarbeid. Det var for
så vidt òg tilfelle, men deltakarane på middagen let vere å fortelje vertskapet
at middagen eigentleg var til ære for Ellen og Darius sjølve. Prisen fekk dei
for «framifrå felleskulturelt arbeid» med bakgrunn i det årelange samarbeidet
dei to har hatt med å bygge opp handverks-, kultur- og turistsenteret Mjonøy. 

I tala si la konsul Carlsten vekt på at dei to eldsjelene i fellesskap har bygd
opp ein kulturinstitusjon både Vinje, Noreg og Litauen kan vere stolte av.
Neringa Ceskeviciute er leiar for det statlege historiske arkivet i Litauen, og
i år var det denne institusjonen som slutta seg til konsulatet og ambassaden
sitt framlegg til prisvinnarar. Ho stilte seg fullt og heilt bak Carlsten sine
rosande ord til Nordstoga og Jasmantavicius, og la til at ho var svært positivt
overraska over nordmenn generelt. 

- Eg trudde mange nordmenn var kalde og vanskelege, men eg har møtt så utruleg
mange varme menneske medan eg har vore her, sa Ceskeviciute og la til at ho var
svært glad for at så mange kjende til Litauen. - Eg vart svært overraska, og
veldig glad. Det er flott at folk set pris på det me gjer, sa Darius
Jasmantavicius etter prisseremonien. Han legg til at det er hardt arbeid å få ei
slik drift til å gå på skinner. Både han og Nordstoga jobbar svært mykje i
sommarsesongen. - Til saman på eit år jobbar me kanskje like mange timar som
alle andre, men skilnaden er at me jobbar relativt lite om vinteren og
tilsvarande mykje om sommaren, seier Jasmantavicius. Han smiler litt når han
fortel at han ikkje trur timelønna hadde vore den heilt store om han hadde sett
seg ned og rekna på det. 

«Marie Claire» er klar 

Skryt til fylkeskommunen 

Korresponderar 

Spenstig initiativ 

Oppmoding til Gjerde Dalen Hotel har leigd eigen båt som skal frakte turistar
til og frå Dalen i sommar. 

Frå 3. juli set MY «Marie Claire» ut på daglege siglingar frå Dalen til Lunde
med retur på ettermiddagen. MY «Marie Claire» er klar for innsats på
Telemarkskanalen frå 3. juli. 

(Privat foto) Som fylgje av at MS «Victoria» ikkje går til Dalen kvar dag,
undersøkte Dalen Hotel om det var mogleg å leige inn eigen båt for å ha daglege
siglingar til Dalen. Etter å ha sjekka marknaden, blei det klart at det let seg
gjere å leige båt. 

Og då var det konsesjon for å segle som mangla. - Eg må kyte av Telemark
fylkeskommune som snudde seg raskt rundt i denne saka. Dei har vore veldig
samarbeidsviljuge, og det er tydeleg at dei også ser kor viktig det er å behalde
trafikken langs heile kanalen, seier hotelldirektør Christin Normann.
Konsesjonen varer i 10 år, og gjeld for heile Telemarkskanalen. No blir båten,
som er ein klassisk gentlemansyacht, sett i rute frå og med 3. juli. Båten kjem
opphavleg frå Durban i Sør-Afrika, men har gått i turisttrafikk i Oslofjorden
dei siste åra. - Båten har ein kapasitet på 30 personar, og det vil også vere
mogleg å leige båten på kveldstid. Det bør vere aktuelt for mindre selskap, og
me har alle rettigheitar om bord, smiler Normann. 
