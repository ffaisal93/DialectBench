lors encontra en une valee le chevalier qui ses armes en avoit aporté avant
hier. 

Quant cil le vit venir si nel salua pas, 

ainz li dist : 

« Garde toi de moi Lancelot 

car tu es morz se tu ne te puez de moi deffendre. » 

Si li vient le glaive aloignié, 

et le fiert si durement qu'il li perce l'escu et le hauberc, 

mes en char nel touche, 

et Lancelot qui son pooir i met le fiert si durement qu'il abat lui et le cheval
a terre si felenessement qu'a poi qu'il ne li a le col brisié, 

il point oultre 

et revient arriere 

et voit le cheval qui ja se relevoit, 

et il le prent au frain 

si le meine a.i. arbre, 

et l'atache por ce que li chevaliers le truist prest quant il se relevera. 

Quant il a ce fet si se met a la voie, 

et chevauche jusqu'au soir, 

et lors fu vains et las com cil qui n'avoit mengié de tot le jor, ne de l'autre
devant. 

Si ot chevauchié.ii. granz jornees qui assez l'orent grevé et travaillié. 

Tant a chevauchié qu'il vint par devant un hermitage qui estoit en une
montaingne, 

il regarde cele part 

et voit devant l'uis seoir.i. hermite vielz hons et anciens, 

et il estoit mout liez, 

si le salue, 

et cil li rent son salu bel et cortoisement. 

« Sire, fet Lancelot, porriez vos herbergier.i. chevalier errant ? 

- Biau sire, fet li preudons, s'il vos plest je vos herbergerai huimés au mielz
que je porrai, 

et vos donrai, fet li preudons, a mengier de ce que Diex nos a presté. » 

Et il dit qu'il ne demande mielz, 

et li preudons prent le cheval 

et le meine en.i. apentiz qui estoit devant son ostel, 

et li oste il meïsmes la sele et le frain, 

et li done de l'erbe dom il avoit laienz a plenté, 

et puis prent le glaive et l'escu Lancelot 

et le porte en son ostel. 

Et quant il est touz desarmez li preudons li demande s'il a oï vespres, 

et il dist qu'il ne vit home ne fame ne meson ne recet fors un sol home qu'il
encontra ore a midi, 

lors s'en entre li preudons en sa chapele, 

et apele son clerc 

et comence vespres dou jor et puis de la mere Dieu. 

Et quant il ot ce dit qui au jor apartenoit si s'en issi de la chapele, 

lors demande a Lancelot qui il estoit et de quel païs, 

et il li devise son estre, 

et ne li çoile mie chose qui avenue li soit del saint Graal. 

Quant li preudons ot ceste aventure sil prent grant pitié de Lancelot 

car il vit qu'il comença a plorer des lors qu'il conta l'aventure dou saint
Graal, 

lors li requiert ou non de sainte Marie et de sainte creance qu'il li die toute
sa confession, et tout son estre, 

et il dist que si fera il volentiers puis qu'il le velt, 

si l'en remeine en sa chapele, 

et li conte toute sa vie einsi com il l'avoit autre foiz contee, 

puis le requiert por Dieu qu'il le conselt au salu de s'ame. 

Quant li preudons ot oïe sa vie et sa confession si le reconforte mout 

et aseure 

et li dit tant de bones paroles que Lancelot en est trop plus aeise que devant,

lors li dist : 

« Sire conseilliez moi de ce que je vos demanderai se vos savez. 

- Dites, 

fet li preudons, 

car il n'est riens donc je ne vos conseil a mon pooir. 

- Sire, fet Lancelot, il m'avint en mon dormant anuit que devant moi venoit uns
hons toz avironnez d'estoiles, 

et avoit en sa compaignie.vii. rois et.ii. chevaliers. » 

Lors li conte tout mot a mot einsi com il l'avoit veue. 

Quant li preudons ot ceste parole si dist : 

« Ha.´ Lancelot la poïs tu apertement veoir la grant hautesce de ton lignage, et
donc tu es descenduz. 

Saches veraiement que ci a mout greignor senefiance que maintes genz ne cuident.

Or m'escoute se tu vels, 

et je te dirai le comencement de ton parenté. 

Mes je le prendrai mout loign, 

car einsi le couvient a fere. 

Voirs fu aprés la passion Jhesucrist.xlii. anz que Joseph d'Abarimacie li
preudons li verais chevaliers issi de Jerusalem par le comandement Nostre
Seignor por preechier et por annoncier la verité de la novele loi et les
comandemenz de l'evangile. 

Quant il vint a la cité de Sarraz il trova.i. roi paien Ewalac ot a non qui
avoit guerre contre.i. suen voisin riche et puissant. 

Quant il fu acointiez dou roi il le conseilla en tel maniere qu'il ot la
victoire de son anemi, 

et le vainqui en champ par l'aide que Diex li envoia. 

Et maintenant qu'il fu reperiez a sa cité il reçut baptesme de la main Josephés
li filz Joseph. 

Il ot un serorge qui avoit non Seraphe tant com il fu paiens. 

Mes quant il ot sa loi guerpie si ot a non Nasciens. 

Quant li chevaliers fu venuz a crestienté et il ot sa loi guerpie il crut si
bien en Dieu 

et tant ama son creator qu'il fu ausi come pilers et fondement de foi, 

et bien fu aparant chose que il fu preudons et loiax la ou Nostre Sires li dona
veoir les granz secrez et les granz repostailles del saint Graal donc onques
chevalier n'avoit gueres veu a celui tens se Joseph n'estoit. 

Ne puis ne fu chevaliers qui gueres en veïst se ce ne fu ausi come en sonjant. 

A cel tens fu avis au roi Ewalac que d'un suen neveu filz Nascien issoit.i. lac
grant en tel maniere qu'il li issoit del ventre, 

et de cel lac issoient.ix. flum don li.viii. estoient d'une grandor et d'une
parfondece. 

Mes cil qui estoit darreains estoit de lé et de parfont plus grant que tuit li
autre, 

et estoit si rades et si bruianz qu'il n'estoit riens qui le poïst soffrir. 

Cil fluns ert troubles ou comencement et espés come boe, et el mileu clers et
nez, et en la fin d'autre maniere, 

car il estoit a cent doubles plus clers que au comencement, et si douz a boivre
que nus ne s'em poïst saouler, 

tiex estoit li darreains des.ix. fluns que je vos ai dit. 

Aprés resgardoit li rois Ewalac, 

et veoit un home venir devers le ciel qui portoit le tesmong et la semblance de
Nostre Seignor. 

Et quant il ert venuz au lac si lavoit dedenz ses mains et ses piez, 

et en chascun fesoit ausi, 

et quant il estoit venuz au nuevieme si i lavoit ses mains et ses piez et tout
son cors. 

Ceste avision vit li rois Mordrains en son dormant, 

si t'en mostrerai ore la senefiance que ce fu a dire, 

li niés le roi Mordrain donc le lac issoit ce fu Celydoines li filz Nasciens que
Nostre Sires envoia en ceste terre por confondre et por combatre contre les
mescreanz, 

cil fu veraiement des serjanz Dieu, 

cil fu veraiement chevaliers Jhesucrist. 

Cil sot le cors des estoiles, et la maniere del firmament et des planetes autant
ou plus que li philosophe. 

Et par ce qu'il en fu ausi come science en engin vint il devant toi avironnez
d'estoiles. 

Ce fu li premiers rois crestiens qui maintint le roiaume d'Escoce. 

Il fu veraiement lac, 

et en lui pot l'en puisier toz les poinz et toute la force de divinité. 

De celui lac issirent.ix. fluns. 

Ce furent.ix. persones d'omes qui sont descenduz de celui. 

Non mie qu'il soient tuit si vaillanz est descenduz li uns de l'autre par droite
engendreure. 

De ces.ix. sont li.vii. roi, et li dui chevalier, 

li premiers rois qui issi de Celidoyne ot non Narpus, 

et si fu preudome, 

et mout ama sainte eglyse, 

li autres ot non Nasciens en remembrance de son ayel, 

en celui se herberja Nostre Sires si naturelment que l'en ne savoit en son tens
nul plus preudome, 

li tierz rois aprés ot non Elyen le Gros. 

Cil vousist mielz estre morz qu'il vousist riens fere contre son creator, 

li quarz ot non Elays preudons et loiaux 

et douta Nostre Seignor sor toutes choses, 

ce fu cil qui onques a son escient ne corroça son seignor celestiel, 

li quinz aprés ot non Janaans bons chevaliers et loiax et hardiz plus que nus
hom. 

Cil ne fist onques a son cuidier chose donc il corroçast Nostre Seignor. 

Cil se parti de cest païs 

et s'en ala en Gaule, 

et vint maindre en cest païs, 

et ot a fame la fille le roi d'Illande. 

Si fu si preudons com tu as oï, quant tu trovas a la fontainne le cors de ton
ayel. 

De celui issi li rois Bans tes peres qui assez fu plus preudons et de sainte vie
que maintes genz ne cuiderent, qui cuiderent que le duel de sa terre l'eust
mort, 

mes non fist. 

Ainz avoit toz les jorz de sa vie requis Nostre Seignor qu'il le donast partir
de cest siecle quant il l'en requerroit. 

Si mostra Nostre Sires que il avoit oïe sa proiere. 

Car si tost com il demanda la mort dou cors il l'ot, 

et trova la vie de l'ame. 

Ces.vii. persones que je t'ai nommees qui sont comencement de ton lignage ce
sont li.vii. roi qui aparurent en ton songe. Qui vindrent devant toi, 

et ce furent.vii. des fluns qui issirent del lac que li rois Mordrains vit en
son dormant. 

Et en toz ces.vii. a Nostre Sires lavez ses mains et ses piez. 

Or covient que je te die qui sont li dui chevalier qui erent en lor compaignie,

ce est a dire qu'il ert descenduz d'els. 

Ce es tu, 

car tu issis dou roi Ban qui estoit li darreains de ces.vii. rois. 

Quant il estoient toz assemblez devant toi il disoient : 

“ Pere des ciax vien nos visiter, 

et rent a chascun ce qu'il avra deservi, 

et nos met en ton ostel. ” 

En ce qu'il disoient : “ Pere vien nos visiter ” t'acoilloient il en lor
compaignie, 

et prioient Nostre Seignor qu'il venist quierre els et toi, por ce qu'il
estoient comencement de toi, et racine. 

Par ce qu'il distrent : “ A chascun rendés ce qu'il a deservi ”.´ doiz tu
entendre qu'il n'ot onques en aux se droiture non. 

Et por amor qu'il eussent a toi ne voloient il prier Nostre Seignor fors de ce
qu'il devoient, 

ce est de rendre a chascun son droit. 

Quant il orent ce dit il te fu avis que devers le ciel venoit.i. home o grant
compaignie d'anges. 

Quant il avoit parlé a l'ainzné des.ii. chevaliers et il li avoit dites les
paroles donc tu te remembres bien que tu doiz bien prendre sus toi, come celes
qui furent dites de toi et por toi. Car tu senefies celui qui eles estoient
dites, il venoit au juene chevalier qui de toi ert descenduz, 

car tu l'engendras en la fille le roi Pellés, 

et einsi descendoit il de toi, 

si le muoit en figure de lyon. 

Ce est a dire qu'il le metoit oultre toutes mannieres d'omes terriens, si que
nus ne li resemblast ne en fierté ne en pooir. 

Et il li donoit eles por ce que nus ne fust si vistes ne si isniax com il
estoit. Ne que nus ne pooit aler si haut ne en proesce ne en autre chose, 

et il disoit : 

“ Biau filz or puez aler par tout le monde, et voler sus toute terriane
chevalerie. ” 

Et cil començoit tantost a voler, 

si devenoient ses eles si granz et si merveilleuses que touz li monz en ert
coverz. 

Tout ce que vos veiez est ja avenuz de Galaad cel chevalier qui est tes filz, 

car il est de si haute vie que ce est merveille. 

Ne de chevalerie nel puet nus hons resembler, ne toi ne autres, 

et por ce que il est si hauz alez que nus n'i porroit avenir devons nos dire que
Nostre Sires li a doné eles a voler par desus touz les autres, 

et par lui devons nos entendre le nueme flum que li rois Mordrains vit en son
songe qui plus estoit lez et parfonz que tuit li autre ensemble. 

Or t'ai dit qui sont li.vii. roi que tu veïs en ton songe, et qui fu li
chevaliers qui fu ostez de leur compaignie, et qui fu li derreains a qui Nostre
Sires donoit sa grace qu'il le faisoit voler par desus touz les autres. 

- Sire, fet Lancelot, ce que vos me dites que li bons chevaliers est mes filz me
fet mout esbahir. 

- Tu n'en doiz pas estre esbahiz, fet li preudons, ne merveillier t'en, 

car tu sez bien que la fille le roi Pellés coneus tu charnelment, 

et ilec engendras tu Galaad que tu engendras en cele damoisele 

ce t'a l'en dit mainte foiz. 

Et cil Galaad que tu engendras en cele damoisele.´ est cil chevaliers qui sist
le jor de Pentecoste ou siege perilleux, 

ce est li chevaliers que tu quiers. 

Si le t'ai dit et fet conoistre por ce que je ne voloie pas que tu te preïsses a
lui par bataille, 

car tu le porroies fere pechier mortelment en toi honir del cors, 

car se tu te prenoies a lui par bataille tu sez bien 

et puez savoir que ce seroit tantost alee chose de toi, puis que nule proesce ne
se prent a la soe. 

- Sire, fet Lancelot, mout m'est grant confort de ceste chose que vos m'avez
dite, 

car il me semble puis que Nostre Sires a soffert que tel fruit est issuz de
moi.´ cil qui tant est preudons ne devroit pas soffrir que ses peres quiex qu'il
soit alast a perdicion, 

ainz devroit Nostre Seignor proier nuit et jor qu'il par sa douce pitié m'ostast
de la male vie ou j'ai tant demoré. 

- Je te dirai, fet li preudons, coment il est. 

Des pechiez mortiex porte li peres son fes, et li filz le suen. 

Ne li filz ne partira ja as iniquitez au pere. 

Ne li peres ne partira ja as iniquitez au filz. 

Mes chascuns selonc ce qu'il avra deservi recevra loier, 

por ce ne doiz tu pas avoir esperance en ton fil, mes solement en Dieu, 

car se tu de lui requiers aide il t'aidera 

et secorra en toz leux a toz tes besoinz. 

- Puis qu'il est einsi, fet Lancelot, que nus fors Jhesucrist ne me puet valoir
ne aidier.´ lui pri je qu'il me vaille et aït, et ne me laist chaoir es mains de
l'anemi, si que je li puisse rendre le tresor qu'il me demande. Ce est l'ame de
moi au jor espovantable qu'il dira as mauvés : 

“ Alez de ci maleoite gent ou feu pardurable. ” 

Et dira as bons la douce parole : 

“ Venez avant mi beneoit oir mon pere, li beneoit fil.´ 

entrez en la joie qui ja ne prendra fin. ” » 

Longuement parlerent ensemble entre le preudome et Lancelot. 

Et quant il fu hore de mengier il issirent de la chapele 

et s'asistrent en la meson au preudome 

et mengierent pain et cervoise. 

Et quant il orent mengié li preudons fist Lancelot couchier sus l'erbe come cil
qui autre lit n'avoit apareillié, 

et il se dormi asez bien come cil qui las estoit et travailliez, 

et ne baoit pas tant a la grant aise del monde com il soloit, 

car s'i i baast il n'i dormist jamés por la terre qui trop ert dure, et por la
haire qui ert aspre et poignant aprés la char, 

mes il est ore a ce menez que ceste mesese et ceste durté li plest tant et
embelist qu'il n'essaia onques mes riens qui tant li pleust, 

et por ce ne li grieve riens que il face. 

Cele nuit se dormi 

et reposa en la meson au preudome. 

Et quant li jorz aparut il se leva 

et ala oïr le servise Nostre Seignor. 

Quant li preudons ot chanté si prist Lancelot ses armes 

et monta ou cheval 

et comanda son oste a Dieu, 

et li preudons li pria mout qu'il se tenist en ce que il avoit comencié, 

et il dist que si feroit il se Diex li donoit santé, 

si se parti de laienz 

et chevaucha parmi la forest en tel maniere que il ne tenoit ne voie ne sentier,

car il pensoit mout a s'ame et a son estre, 

et mout se repentoit des granz max qu'il avoit fet par quoi il estoit departiz
et gitez de la haute compaignie qu'il avoit veue en son dormant, 

et ce ert une chose dom il avoit grant poor que il ne chaïst en desesperance. 

Mes por ce que il a del tout s'entente en Jhesucrist.´ cuide il encor venir a
cel leu dom il estoit gitez, et fere compaignie a cels dom il estoit estrez. 

Quant il a chevauchié jusqu'a hore de midi si vint en une grant plaingne qui
estoit en la forest, 

et il voit devant lui.i. chastel fort et bien seant avironnez de murs et de
fossez, 

et devant le chastel avoit.i. pré ou il avoit paveillons tenduz de dras de soie
et de diverses colors bien jusqu'a.c. 

et devant les paveillons avoit bien jusqu'a.v. c. chevaliers et plus sus granz
destriers, 

et avoient comencié.i. grant tornoiement trop merveillex, 

et estoient les uns covers de blanches armes et li autre de noires. 

Ne nule autre diversité d'armes n'avoit entr'ax. 

Cil qui avoient les blanches armeures se tenoient par devers la forest, et li
autre par devers le chastel. 

Si avoient ja comencié le tornoiement trop merveillex, 

et tant i avoit chevaliers abatuz que ce estoit merveille. 

Il resgarde le tornoiement grant piece, et tant qu'il li est avis que cil devers
le chastel en ont le peior, et qu'il perdent place, 

et si ont assez greignor gent que li autre. 

Quant il voit ce si se torne devers els com cil qui lor voldra aidier a son
pooir. 

Il besse la lance 

et lesse corre le cheval, 

et fiert le premier si durement qu'il porte a terre lui et le cheval. 

Il point oultre 

et fiert un autre 

et brise son glaive, 

mes toute voies l'abat a terre, 

il met la main a l'espee, 

et comence a departir granz coux amont et aval parmi le tornoiement come cil qui
de grant proesce estoit, 

si fet tant en poi d'ore que tuit cil qui le voient li donent le los et le pris
del tornoiement, 

et neporec il ne puet venir au desus de cels qui contre lui sont. 

Car tant sont soffrant et endurant qu'il s'en esbahist touz, 

il fiert sus aus 

et maille ausi come il feïst sus une piece de fust, 

mes cil ne font pas semblant qu'il se sentent des coux qu'il lor done. 

Ne nule foiz ne reculent, 

ainz prennent toz dis terre sor els, 

si le lassent tant en poi d'ore qu'il ne puet tenir espee, 

ainz est si durement lassez et travailliez qu'il ne cuide jamés avoir pooir de
porter armes, 

et il le prennent a force 

et l'enmeinent en la forest, 

et le metent dedenz. 

Et tuit si compaignon furent maintenant failli, qu'il lor failli d'aide, 

et cil qui enmeinent Lancelot li distrent : 

« Lancelot nos avons tant fet que vos estes des noz, et que vos estes en nostre
prison, 

si covient se vos en volez issir que vos façoiz nostre volenté. » 

Et il lor creante, 

et il s'em part maintenant, 

et les lesse en la forest, 

si s'en vet un autre sentier que celui qu'il avoit autre foiz alé. 

Et quant il est grant piece esloignié de cels qui l'avoient pris, et il se pense
qu'il a hui esté menez la ou onques mes ne pot estre menez, ce est qu'il ne vint
onques mes en tornoiement qu'il ne vainquist. Ne ne pot estre pris en
tornoiement. Quant il se porpense de ce si comence a fere trop grant duel, 

et dit que or voit il bien qu'il est plus pechierres que nus autre. 

Car son pechié et sa malaventure li a tolue la veue des eulz et le pooir dou
cors. 

De la veue des eulz est il bien esprovee chose de la venue dou saint Graal qu'il
ne porroit veoir. 

Del pooir del cors a il bien esté esprouvé, 

car il ne fu onques mes entre tant de gent com il a esté a cest tornoiement
qu'il poïst estre lassez ne travailliez, 

ainz les fesoit toz foïr de place ou il vousissent ou non, 

einsi dolenz et travailliez chevauche tant que la nuit le sorprist en une valee
grant et parfonde, 

et quant il vit qu'il ne porroit parvenir a la montaingne si descent desoz.i.
grant pueplier, 

et oste a son cheval la sele et le frein 

et s'alege de son hiaume et de son hauberc, 

et abat sa ventaille. 

Maintenant se couche sus l'erbe, 

et s'endort assez legierement, 

car il ot le jor esté las et travailliez plus qu'il n'avoit esté pieça mes. 

Quant il se fu endormiz il li fu avis que devers le ciel li vint.i. home qui
mout resembloit bien preudome, 

et venoit ausi come corrociez 

et li disoit : 

« Hé.´ hom de male foi et de povre creance por quoi est ta volenté si
legierement changiee vers ton anemi mortel ?? 

Se tu ne t'i gardes il te fera chaoir ou parfont puis donc nus ne retorne. » 

Quant il avoit ce dit si s'esvanoïssoit en tel maniere que Lancelot ne sot qu'il
estoit devenuz, 

si estoit mout a malaise de ceste parole, 

mes por ce ne s'esveilloit il pas, 

ainz li avint einsi qu'il s'endormi, 

ne ne s'esveilla jusqu'a l'andemain que li jorz aparut clers, 

lors se lieve 

et fet le signe de la croiz enmi son front, 

et se comande a Nostre Seignor, 

et resgarde tout entor lui, 

mes il ne voit mie son cheval, 

et neporec il le quiert tant qu'il le troeve. 

Si met la sele 

et monte si tost com il est atornez. 

Quant il s'en vouloit aler il troeve 

et voit a destre del chemin que pres de lui a une archiee avoit une recluse que
l'en tenoit a une des meillors dames dou païs. 

Quant il voit ce si dist qu'il est voirement meschaanz, et que ses chemins le
destorne voirement de toz biens, 

car la ou il est ore vint il ersoir de tele hore que bien poïst estre venuz
jusque ça tout de jorz, et demander conseil de son estre et de sa vie. 

Il torne cele part 

et descent a l'entree, 

et atache son cheval a.i. arbre 

et oste son escu et son hiaume et s'espee 

et met tot devant lui. 

Quant il est entrez dedenz il voit que desus l'autel estoient li garnement de
sainte eglyse aprestez por vestir, 

et devant l'autel estoit uns chapelains a genolz, 

et disoit ses oroisons, 

et ne demora gaires qu'il prist les armes Nostre Seignor 

et s'en revesti, 

et comença la messe de la glorieuse mere Dieu. 

Et quant il l'ot chanté et il se fu desvestuz la recluse qui avoit une petite
boete par ou ele veoit, et l'autel et le prestre apela Lancelot, et por ce que
chevaliers erranz li sembloit et mestier avoit de conseil. 

Et il vient a li, 

et ele li demande qui il est et de quel païs, et que il quiert, 

et il li dist tout mot a mot einsi com il avoit demandé, 

et quant il li a tot dit et il li conte l'aventure dou tornoiement ou il avoit
ier esté, et coment cil as blanches armes le pristrent et la parole qui li avoit
esté dite, 

aprés li conte l'avision com il l'avoit veue en son dormant, 

et quant il li a conté tout son estre il li prie qu'el le conseut a son pooir, 

et ele li dist tantost : 

« Lancelot Lancelot tant com vos fustes chevaliers des chevaleries terrianes
fustes vos li plus merveilleux hons dou monde, et li plus aventureus. 

Or premierement quant vos vos estes entremis des chevaleries celestiex se
aventures merveilleuses vos aviennent ne vos en merveilliez mie, 

et neporec de cel tornoiement que vos veïstes vos dirai je la senefiance, 

car sanz faille quan que vos veïstes ne fu fors ausi come senefiance de
Jhesucrist, 

et neporquant sanz faillance nule et sanz point de decevement estoit li
tornoiemenz des chevaliers terriens, 

car assez i avoit greignor senefiance qu'il meïsmes n'i entendoient. 

Tout avant vos dirai por quoi le tornoiement fu pris, et qui estoient li
chevalier, 

li tornoiemenz fu pris por veoir qui plus avroit chevaliers ou Elyezer le filz
le roi Pellés.´ ou Argustes li filz le roi Herlen, 

et por ce que l'en poïst conoistre les uns des autres fist Elyezer les suens
covrir de couvertures blanches, 

et quant il furent ajosté ensemble si furent li noir vaincuz encor leur
aidissiez vos, encor eussiez vos plus gent qu'il n'avoient, 

or vos dirai la senefiance de ceste chose. 

Avant ier le jor de Pentecoste pristrent li chevalier terrien et li chevalier
celestiel.i. tornoiement ensemble. 

Ce est a dire qu'il commencierent ensemble la queste, 

li chevalier qui sont en pechié mortel ce sont li terrien. 

Et li celestiel ce sont li verai chevalier 

li preudome qui n'estoient pas ordoié de pechié comencierent la queste dou saint
Graal, 

ce fu li tornoiemenz qu'il empristrent, 

li chevalier terrien qui avoient la terre es elz et es cuers pristrent
covertures noires com cil qui estoient covert de pechié noir et horrible, 

li autre qui estoient celestiel pristrent covertures blanches, 

ce est de virginité et de chasteé ou il n'a nerté ne tache. 

Quant li tornoiemenz fu comenciez, ce est a dire quant la queste fu comenciee tu
regardas les pecheors et les preudomes, 

si te fu avis que li pecheor furent vaincuz, 

et por ce que tu estoies de la partie as pecheors ce est a dire por ce que tu
estoies en pechié mortel si te tornas devers els 

et te meslas as preudomes, 

bien t'i meslas tu quant tu a Galaad ton filz vousis joster a cele hore que il
abati ton cheval et le Perceval ensemble. 

Quant tu eus grant piece esté ou tornoiement et tu fus si las que tu ne te poïs
mes aidier li preudome te pristrent 

et te menerent en la forest. 

Quant tu te fus avant hier mis en la queste et li sainz Graalx t'aparut lors te
trovas tu si vilx et orz de pechiez que tu ne cuidoies que jamés poïsses porter
armes. 

Ce est a dire quant tu te veïs si vix et orz que tu ne cuidoies mie que Nostre
Sires feïst de toi son chevalier et son serjant. 

Mes maintenant te pristrent li hermite li preudome religieuses persones qui te
mistrent en la voie Nostre Seignor qui est pleine de vie et de verdor ausi com
la forest estoit. 

Si te conseillierent ce qui t'estoit profitable a l'ame que tu estoies devant
alé. 

Ce est que tu ne retornes pas a pechier si mortelment com tu avoies fet devant.

Et neporec si tost com il te sovint de la vaine gloire de cest siecle et des
granz orgueilx que tu soloies mener tu començas a fere ton duel de ce que tu
n'avoies tout vaincu. 

Donc Nostre Sires se dut corrocier a toi, 

et bien le te mostra en ton dormant quant il te vint dire que tu estoies de male
foi et de povre creance. 

Dom il t'amentut que li anemis te feroit chaoir ou parfont puis, ce est en enfer
se tu ne t'i gardoies, 

or t'ai devisé la senefiance del tornoiement et la senefiance de ton songe por
ce que tu ne te partes de la voie de verité par vaine gloire ne par aucune
racine, 

car a ce que tu as tant erré vers ton creator saches que se tu vers lui fes
chose que tu ne doies il te laira forsvoier par pechié si que tu charras en
pardurable peine, 

ce est en enfer. » 

A tant se test la dame 

et il respont : 

« Dame vos en avez tant dit et vos et li preudome a qui je ai parlé que se je
chaoie en pechié mortel l'en me devroit plus blasmer que nul autre pecheor. 

- Diex vos otroit par sa pitié, fait ele, que vos jamais n'i renchaoiz. » 

Lors li redit : 

« Lancelot ceste forest est mout grant et mout desvoiable, 

si puet bien aler.i. chevalier a jornee que ja n'i trouvera ne meson ne recet, 

por ce voil je que vos me diez se vos menjastes hui, 

car se vos n'avez mengié je vos donrai de tel charité com Diex nos a prestee. »

Et il dist qu'il ne menja hui ne ier, 

et ele li fait aporter pain et eve, 

et il entre en la meson au chapelain, 

et il prent la charité que Diex li envoie. 

Quant il a mengié si se part de laienz, 

et comande la dame a Dieu, 

et chevauche jusqu'au soir, 

la nuit jut en une roche haute et merveilleuse sanz compaignie de toutes genz ne
mais de Dieu. 

Il fu grant partie de la nuit en proieres et en oroisons, 

et dormi grant piece, 

a l'andemain quant il vit le jor aparoir il fist le signe de la croiz en son
front 

et se mist a coutes et a genouz contre orient, 

et fist sa proiere tele com il l'avoit fete le jor devant, 

lors vint a son cheval 

et li mist la sele et le frain 

et monta, 

puis racoilli son chemin ausi com il avoit fet autre foiee. 

Si chevauche tant qu'il vint en une valee parfonde trop bele a veoir, 

et estoit entre.ii. roches granz et merveilleuses. 

Quant il vint en la valee si comença a penser mout durement, 

il resgarde devant lui 

et voit l'eve que l'en apele Marcoise qui la forest enclooit de toutes parz, 

quant il voit ce si ne set que fere, 

car il voit que parmi l'eve qui tant est parfonde et perilleuse le covendra
passer, 

et ce est une chose qui mout l'esmaie, 

et neporquant il met si s'esperance en Dieu et sa fiance que il s'en oste tout
del penser, 

et dit qu'il passera bien a l'aide de Dieu. 

Tandis com il estoit en cel penser li avint une aventure merveilleuse, 

car il vit de l'eve issir.i. chevalier armé d'unes armes plus noires que meure,

et sist sus un grant cheval noir. 

Et la ou il voit Lancelot si li adrece le glaive sanz lui mot dire, 

et fiert le cheval si qu'il l'ocit, 

mes lui n'atouche. 

Si s'en vet si grant erre que Lancelot n'en pot en poi d'ore point veoir. 

Quant il voit son cheval desoz lui ocis si se relieve, 

et si n'est pas mout dolenz puis qu'il plest a Nostre Seignor qu'il nel regarde
onques, 

ainz s'en vet outre ausi armez com il estoit. 

Et quant il est venuz jusqu'a l'eve et il ne voit pas coment il puisse oultre
passer.´ il s'arreste 

et oste son hiaume et son escu et s'espee et son glaive, 

et si dist qu'il atendra tant ilec que Nostre Sires li envoiera secors. 

Einsi est Lancelot enclos de.iii. parties. D'une part de l'eve, et d'autre part
des roches, et d'autre part de la forest. 

Si ne set tant esgarder de nule de ces.iii. parties qu'il i voie sauveté
terriane. 

Car s'il monte es roches et il a talent de mengier il ne trouvera qui sa faim li
restanche se Nostre Sires n'i met conseil, 

et s'il entre en la forest a ce que ele est la plus desvoiable que il onques
trouvast il porra esgarer et demorer lonc tens qu'il ne trovera qui li aït. 

Et s'il entre en l'eve.´ il ne voit mie coment il en puisse eschaper sanz peril,

car ele est noire et parfonde si qu'il n'i porroit prendre pié. 

Ces.iii. choses le font remanoir a la rive, et estre en proieres et en oroisons
vers Nostre Seignor que il par sa pitié le viegne conforter et visiter, et doner
li conseil par quoi il ne puisse chaoir en temptacion d'anemi par engin de
deable, ne estre menez a desesperance. 

Mes atant lesse ore li contes a parler de lui, 

et retorne a mon seignor Gauvain. 

Or dit li contes que quant mes sires Gauvains se fu partiz de ses compaignons
que il chevaucha mainte jornee loing et pres sanz aventure trover qui face a
amentevoir en conte, 

et ausi faisoient li autre compaignon. 

Car il ne trovoient mie de.x. tanz tant aventures com il souloient. 

Et par ce lor ennuia plus la queste. 

Mes sires Gauvains chevaucha des la Pentecoste jusqu'a la Magdaleine sanz
aventure trover qui a conter face, 

si s'en merveilla, 

car en la queste del saint Graal cuidoit il que les aventures forz et
merveilleuses fussent plus tost trovees que en autre leu. 

Un jor li avint qu'il encontra Hestor des Mares tout sol chevauchant, 

il s'entreconurent si tost com il s'entrevirent, 

et s'entrefirent grant joie, 

et demanda mes sires Gauvains a Hestor de son estre, 

et il dist qu'il estoit sainz et hetiez. 

Mes aventure ne trova pieça en leu ou il venist. 

« Par foi, fet mes sires Gauvains, de ce me voloie je plaindre a vos, 

car se Diex me conseut puis que je me parti de Camaalot ne trovai je aventure
nule, 

si ne sai coment ce est alé, 

car por aler en estranges terres ne en loingntains païs, et por chevauchier de
jorz et de nuiz ne remest il pas, 

car je vos creant loiaument com a mon compaignon que por aler solement sanz
autre besoigne fere ai je puis ocis plus de.x. chevaus donc li pires valoit
assez. 

Ne aventure ne trouvai qui me pleust. » 

Et Hestor se comence a seignier de la merveille que il en a. 

« Or me dites, fet mes sires Gauvains, se vos trovastes puis nus de noz
compaignon. 

fet Hestor, 

je en ai puis.xv. jorz trové plus de.xx. chascun par soi qu'il n'i ot onques nus
qui ne se plainsist a moi de ce qu'il ne pooit trover aventure. 

- Par foi, fet mes sires Gauvains, merveilles oi. 

Et de mon seignor Lancelot oïstes vos pieça parler ?? 

Je ne truis qui noveles m'en die ne plus que s'il fust fonduz en abysme, 

et por ce ai je mout grant poor de lui, 

et criem que il ne soit en aucune prison. 

- Et de Galaad et de Perceval et de Boort oïstes vos puis parler ?? 

cil.iiii. sont si perdu que l'en n'en set ne vent ne voie. 

- Or les conduie Diex, fet mes sires Gauvains, en quel leu qu'il soient, 

car certes se il as aventures dou saint Graal faillent li autre n'i recovreront
mie, 

et je cuit qu'il i avendront bien, 

car ce sont li plus preudome de la queste. » 

Quant il ont grant piece parlé ensemble si dist Hestor : 

« Sire vos avez grant piece chevauchié toz seuls, et je toz seuls 

si n'avons riens trové, 

or chevauçons ensemble savoir se nos serions plus chaanz de trover aucune
aventure que chascuns par soi. 

- Par foi, fet mes sires Gauvains, vos dites bien, 

et je l'otroi, 

or alons ensemble 

que Diex nos conduie en tel leu ou nos truissons aucune chose de ce que nos
alons querant. 

- Sire, fet Hestor, ceste part donc je viegn ne troverons nos riens. Ne cele
part donc vos venez. » 

Et il dist que ce puet bien estre. 

« Donc lo je, fait Hestor, que nos aillons autre voie que cele que nos avons
alé. » 

Et il dit qu'il le loe bien. 

Et Hestor se met en.i. sentier qui tornoit a travers de la plaigne ou il
s'estoient entrencontré, 

si lessent le grant chemin. 

Einsi chevauchierent.viii. jorz qu'il ne troverent aventure nule 

si lor en poise mout. 

Un jor lor avint qu'il chevauchierent parmi une forest grant et estrange ou il
ne troverent home ne fame. 

Au soir lor avint qu'il troverent entre.ii. roches en une montaingne une chapele
vielle et anciane qui tant ert gaste par semblant qu'il n'i reperoit ame. 

Quant il vindrent la il descendirent 

et osterent lor escuz et lor lances, 

et les lessierent defors la chapele lez la paroi, 

puis ostent a lor chevax les frains et les seles 

et lessent pestre par la montaingne, 

lors desceignent lor espees 

et metent en la place, 

puis vont devant l'autel fere lor oroisons et lor proieres come bon crestien
doivent fere, 

et quant il orent fetes lor oroisons il se vont aseoir sus un siege qui estoit
ou chancel, 

et parolent ensemble de maintes choses, 

mais de mengier n'i ot il onques parlé, por ce qu'il savoient bien qu'a celui
point en parleroient il por noient. 

Il fesoit laienz mout oscur por ce que il n'i avoit lampe ne cierge qui arsist,

et quant il orent un poi veillié si dormirent li uns ça li autres la. 

Quant il se furent endormi si avint a chascun une avision merveilleuse qui ne
fet mie a oublier, 

ainz la doit l'en bien amentevoir en conte, 

car assez i a grant senefiance, ce que mes sires Gauvains vit en son dormant 

si li fu avis qu'il estoit en.i. pré plein d'erbe vert, 

et de flors i ot a plenté. 

En cel pré avoit.i. rastelier ou il menjoient.c. et.l. toriaus, 

li torel estoient orgueillex et tuit vairié ne mes.iii.. 

De ces.iii. n'estoit li uns ne bien tachiez ne bien sanz tache, 

et li autre estoient si blanc et si bel com il pooient plus estre. 

Cil.iii. torel estoient liez par les cox de jox forz et tenanz, 

li torel disoient tuit : 

« Alons de ci quierre meillor pasture que ceste n'est. » 

Li torel s'em partoient atant 

et s'en aloient parmi la lande ne mie parmi le pré, 

et demoroient trop lonc tens, 

et quant il revenoient si en failloient li plusor, 

et cil qui revenoient estoient si megre et si las qu'a peines se pooient il
tenir en estant. 

Des.iii. sanz tache remenoit li uns 

et li autre dui revenoient, 

et quant il estoient venuz au rastelier si montoit entr'ax un tel estrif que la
viande lor failloit, 

et les covenoit departir li.i. et li autre. 

Einsi avint a mon seignor Gauvain. 

Mes a Hestor avint une autre mout dessemblable a cele avision. 

Car il li est avis que entre lui et Lancelot descendoient d'une chaiere, 

et montoient sus.ii. granz chevaus, 

et disoient : 

« Alons quierre ce que nos ne troverons ja. » 

Maintenant se departoient 

et erroient mainte jornee, et tant que Lancelot chaoit de son cheval, 

si l'en abatoit uns hons qui tout le despoilloit. 

Et quant il l'avoit despoillié il li vestoit une robe qui toute ert pleine de
freions, 

et si le montoit sus.i. asne. 

Et quant il i estoit montez si chevauchoit lonc tens, et tant qu'il venoit a une
fontainne la plus bele qu'il onques veïst. 

Et quant il estoit abessiez por boivre si se reponnoit la fontainne si qu'il
n'en veoit point, 

et quant il veoit qu'il n'en pooit point avoir si s'en retornoit la donc il ert
venuz, 

et Hestors qui nule foiz ne se remuoit erroit tant forvoiant ça et la qu'il
venoit a la meson a.i. riche home qui tenoit noces et feste grant. 

Il huichoit a l'uis 

et disoit : 

« Ouvrez 

ouvrez. » 

Et li sires venoit avant 

si li disoit : 

« Sire chevalier autre ostel querez que cestui, 

car ceenz n'entre nus qui si haut soit montez com vos estes. » 

Et il s'em partoit maintenant tant dolenz que nus plus, 

et s'en reperoit a sa chaiere qu'il avoit lessiee. 

De cest songe fu Hestor si a malaise qu'il s'en esveilloit del corroz qu'il
avoit, 

et se comença a torner, et a retorner com cil qui ne pooit dormir, 

et mes sires Gauvains qui ne dormoit pas ainz se fu esveilliez por son songe,
quant il oï einsi torner Hestor si li dist : 

« Sire dormez vos ? 

ainz m'a orendroit esveillié une avision merveilleuse que j'ai veue en mon
dormant. 

- Par foi, fet mes sires Gauvains, ausi vos di je. 

Je ai veue une trop merveilleuse avision donc je me sui esveilliez, 

si vos di que je ne serai jamés aeise devant que je en savrai la verité. 

- Ausi vos di je, 

fet Hestor. 

Ne ne seré jamés aeise devant que je savrai la verité de mon seignor Lancelot
mon frere. » 

En ce qu'il parloient einsi si voient venir parmi l'uis de la chapele une main
qui aparoit jusque vers le coute, 

et estoit couverte d'un vermeil samit. 

A cele main si pendoit.i. frain ne mie trop riche, 

et tenoit en son poign un gros cierge qui mout ardoit cler, 

et passa par devant els, 

et entra ou chancel, 

et s'esvanoï en tel maniere que il ne sorent que ele devint. 

Maintenant oïrent une voiz qui lor dist : 

« Chevaliers pleins de pute foi et de male creance ces.iii. choses que vos avez
orendroit veues vos faillent, 

et por ce ne poez vos avenir as aventures dou saint Graal. » 

Quant il oient ceste parole si en sont tuit esbahiz. 

Et quant il sont teu grant piece mes sires Gauvains parla premiers, 

et dist a Hestors : 

« Avez vos entendue ceste parole ? 

et si l'ai je bien oïe. 

- A non Dieu, fet mes sires Gauvains, nos avons anuit tant veu en dormant et en
veillant que li mielz que je i sache a nostre oes si est que nos aillons quierre
aucun hermite aucun preudome qui nos die la senefiance de noz songes, et la
senefiance de ce que nos avons oï, 

et selon ce qu'il nos conseillera si ferons, 

car autrement m'est il avis que nos irions por noient noz pas gastant ausi com
nos avons fet jusque ci. » 

Et Hestor dist que en cest conseil ne voit il se bien non. 

Einsi furent toute la nuit li dui compaignon en la chapele. 

Ne onques puis qu'il se furent esveilliez ne s'endormirent, 

ainz pensoit chascuns durement a ce qu'il avoit veu en son dormant. 

Quant li jorz fu venuz il alerent veoir ou lor chevaus estoient. 

Si les quistrent tant qu'il les trouverent, 

si lor mistrent les seles et les freins 

et pristrent lor armes 

et monterent, 

et se partirent de la montaigne. 

Et quant il furent venuz en la valee si encontrerent.i. vaslet qui chevauchoit
un roncin, 

et estoit sanz compaignie, 

il le saluent, 

et il lor rent lor salu. 

« Biaux amis, fet mes sires Gauvains, savriez nos vos ici pres enseignier ne
hermite ne religion ? 

Lors lor mostre.i. petit sentier a destre, 

et lor dit : 

« Cist sentiers vos menra droit au haut hermitage qui est en une petite
montaigne, 

mes ele est si roiste que cheval n'i porroient aler, 

et por ce vos covendra a descendre et aler a pié. 

Et quant vos seroiz la venuz si troveroiz.i. hermite qui est li plus preudome et
de meillor vie qui soit en cest païs. 

- Or te comandons a Dieu, fet mes sires Gauvains, biax amis, 

car mout nos as servi a gré de ces paroles que tu nos as dites. » 

Li vaslez s'en vet d'une part et cil d'autre. 

Et quant il ont.i. poi alé il encontrent en la valee.i. chevalier armé de totes
armes qui lor crie : « Joste » de si loign com il les voit. 

« A non Dieu, fet mes sires Gauvains, puis que je parti de Camaalot ne trovai
mes qui joste me demandast, 

et puis que cil la demande il l'avra. 

- Sire, fet Hestor, laissiez m'i aler s'il vos plest. 

- Non feré, 

fet il. 

Mes s'il m'abat il ne me pesera pas se vos i alez aprés moi. » 

Lors met lance sor fautre 

et embrace l'escu, 

et lesse corre au chevalier, 

et cil li vient si grant erre com il puet dou cheval trere, 

si s'entrefierent si granz coux que li escuz percent, et li hauberc rompent, 

si se blecent mout durement li uns plus que li autre. 

Mes sires Gauvains fu navrez ou costé senestre, 

mes ce ne fu pas granment, 

mes li chevaliers fu navrez si mortelment que li glaives en parut d'autre part.

Il volent andui des arçons, 

et au parchaoir brise li glaives si que li chevaliers remaint toz enferrez, 

et se sent si mortelment qu'il n'a pooir de lever soi. 

Quant mes sires Gauvains le voit cheuz a terre si se drece tost et isnelement, 

et met la main a l'espee, 

et met l'escu devant son vis, 

et fet semblant de mostrer la greignor proesce que il onques ot, com cil qui
assez en avoit en soi. 

Mes quant il voit que li chevaliers soit navrez et qu'il ne se relieve si cuide
bien qu'il soit navrez a mort, 

lors li dist : 

« Sire chevaliers a joster vos covient 

ou je vos ocirrai. 

- Ha.´ sire chevaliers je sui ocis 

veraiement le sachiez, 

et por ce vos pri je que vos façoiz ce que je vos requerrai. » 

Et il dist que il le fera volentiers s'il le puet fere en nule maniere. 

« Sire, fet il, je vos pri que vos me portez en une abeïe pres de ci, et me
fetes fere ma droiture tele com l'en doit fere a chevalier. 

- Sire, fet mes sires Gauvains, je ne sai ci pres nule religion. 

- Ha.´ sire, fet il, montez moi sus vostre cheval 

et je vos menrai a une abeïe que je sai qui n'est mie grantment loign. » 

Lors le met mes sires Gauvains devant soi sus le cheval, 

et baille a Hestor son escu a porter, 

et l'embrace par les flans por ce qu'il ne chaïst, 

et li chevaliers conduit le cheval droit a une abeïe qui ilec estoit pres en une
valee. 

Quant il vindrent a la porte si huchierent tant que cil de laienz les oïrent qui
vindrent a la porte deffermer 

et les reçurent lieement, 

et descendirent le chevalier armé 

et le couchierent au plus soef qu'il porent, 

et si tost com il fu couchiez si demande son sauveor, 

et l'en li aporte, 

et quant il le voit venir si comence a plorer trop durement, 

et tent ses mains encontre, 

et se fet confés oiant toz cels de la place de toz ses pechiez dom il se sent
corpables vers son criator, 

et comence a plorer trop tendrement et a crier merci. 

Et quant il a tot ce dit dom il se sent remembranz li prestres li done son
sauveor, 

et il le reçoit o grant devotion, 

quant il ot usé corpus domini il dist a mon seignor Gauvain qu'il li traie le
glaive dou piz, 

et il li demande qui il est, et de quel païs. 

« Sire, fet il, je sui de la meson le roi Artus, et compainz de la table reonde,

et si ai non Yvains li Avoltres et filz le roi Urien. 

Si estoie meuz en la queste dou saint Graal o mes autres compaignons, 

mes einsi est ore avenu par la volenté Nostre Seignor ou par mon pechié que vos
m'avez ocis, 

si le vos pardoign debonerement 

et Diex ausi le vos pardoint. » 

Quant mes sires Gauvains ot ceste parole si dist mout dolenz et corrociez : 

« Hé.´ Diex tant ci a grant mesaventure. 

Ha.´ Yvains tant il me poise de vos. 

- Sire, fet il, qui estes vos ? 

- Je sui Gauvains le niés le roi Artus. 

- Donc ne me chaut il, fet il, se je sui ocis par la main de si preudome com vos
estes. 

Por Dieu quant vos vendroiz a cort saluez moi toz noz compaignons que vos
troveroiz, 

car je sai bien qu'il en morra assez en ceste queste, 

et si lor dites par la fraternité qui est entre moi et els qu'il lor soviegne de
moi en lor proieres et en lor oroisons, et qu'il prient Nostre Seignor qu'il ait
merci de l'ame de moi. » 

Lors comencent a plorer entre mes sires Gauvains et Hestor, 

lors met la main au fer dou glaive que Yvains avoit ou piz, 

et au tirer qu'il fet si s'estent de la grant angoisse qu'il sent, 

et maintenant li part l'ame dou cors si qu'il devia entre les braz Hestor. 

Mes sires Gauvains en est trop dolenz 

et ausi est Hestor, 

il le firent ensevelir bel et richement en.i. drap de soie que li frere de
laienz li aporterent quant il sorent que ert filz de roi. 

Et li firent tel servise com l'en doit fere de mort, 

et l'enfoïrent devant le mestre autel de laienz, 

et mistrent une bele tombe sus lui, 

et i firent son non escrire, et le non de celui qui l'ocist, 

lors se partent de laienz entre mes sires Gauvains et Hestor dolent et
corrouciez de ceste mesaventure qui lor est avenue, 

car il voient bien que ce est droite meschaance. 

Si chevauchent tant qu'il vindrent au pié dou haut hermitage. 

et avec aux venoit une damoisele qui tenoit une escuele d'argent en sa main, 

et cil dient as.iii. compaignons : 

« Biaux seignors il covient a fine force que cele damoisele que vos menez rende
la costume de cest chastel. » 

Et Galaad demande quele costume ce est. 

« Sire, fet.i. chevalier, chascune pucele qui par ci passe doit rendre pleine
ceste escuele del sanc de son braz destre. 

Ne nule n'i passe qui ne s'en aquit. 

- Dehez ait, fait Galaad, fauz chevalier qui ceste costume establi, 

car certes ele est mauvese et vilaine, 

et se Diex me consaut a ceste damoisele avez vos failli, 

car tant come je aie santé et ele me croie ne vos rendra ele ce que vos
demandez. 

- Si m'aït Diex, 

fet Perceval, 

je voldroie mielz estre ocis. 

fait Boort. 

- Par foi, fet li chevaliers, et vos morroiz donques tuit, 

car vos n'i porriez durer se vos estiez li meillor chevalier de tout le monde. »

Lors lessent corre li un as autres. 

Si avint que li troi compaignon abatirent les.x. chevaliers ainz qu'il eussent
lor glaives despeciez, 

puis metent les mains as espees, 

et les vont ociant et abatant ausi com se se fussent bestes, 

si les eussent ocis assez legierement quant cil dou chastel issirent fors
atout.lx. chevaliers armez qui les secorent, 

et devant ax vient.i. vielx hons qui dist as compaignons : 

« Aiez merci de vos meïsmes 

et ne vos fetes mie ocirre que certes ce seroit domage, que trop estes preudome
et bon chevalier, 

et por ce vos voldrions nos proier que vos nos rendissiez ce que nos vos
demandons. 

- Certes, fet li Galaad, por noient en parleriez, 

car ja ne vos sera rendu tant com ele me croie. 

fet il, 

volez vos donc morir ?? 

- Nos ne sommes encor mie la, 

fet Galaad. 

Certes nos voldrions mielz morir que soffrir tel desloiauté com vos demandez. »

Lors comence la meslee grant et merveilleuse d'une part et d'autre, 

si ont les compaignons assailliz de toutes parz. 

Mes Galaad qui tint l'espee as estranges renges fiert destre et senestre, 

et ocist quan qu'il ateinst. Si qu'il n'est hons qui le veïst qui cuidast pas
qu'il fust hons terriens, mes aucuns monstres. 

Si vet toz dis avant en tel maniere que onques ne retorne, 

ainz conquiert terre sor ses anemis, 

et ce li vaut mout que si compaignon li aident destre et senestre, si que nus ne
puet avenir a lui par devant. 

En tel maniere dura la bataille jusque aprés none que li troi compaignon n'en
orent onques le peor. 

Ne onques n'en perdirent place, 

et tant se tindrent que la nuiz fu venue noire et oscure qui a force les fist
departir. Si que cil dedenz distrent qu'il lor covenoit la bataille lessier, 

lors revint li preudons as.iii. compaignons que autre fois i avoit parlé, 

et lor dist : 

« Seignor nos vos prions par amor et par cortoisie que vos huimés vengniez
herbergier o nos, 

et nos vos creantons loiaument que nos vos remetrons demain en tel point et en
tel estat come vos estes ores. 

Et savez vos por quoi je le di ?? 

Je le sai veraiement que si tost com vos savroiz la verité de ceste chose que
vos acordez a ce que la damoisele face ce que nos li requerrons. 

- Seignor, fet la damoisele, alez i puis qu'il vos en prie. » 

Et il s'i acordent. 

Maintenant lor donent trives li uns as autres. 

Si entrent tuit ensemble ou chastel. 

Si ne fu onques si grant joie fete com cil de laienz firent as.iii. compaignons.

Si les firent descendre et desarmer, 

et quant il orent mengié si demanderent de la costume dou chastel, et coment ele
estoit establie et por quoi, 

et li uns de laienz li dist tantost : 

« Ce vos dirons nos bien. 

Voirs est, fet il, qu'il a ceienz une damoisele a qui nos sommes, et tuit cil de
cest païs, et cist chastiax 

est siens, et maint autre. 

Si avint or a.ii. anz que ele chaï en une maladie par la volenté Nostre Seignor.

Et quant ele ot grant piece langui nos resgardasmes quel maladie ele avoit, 

si veïsmes que ele ert pleine de mal que l'en apele meselerie, 

lors mandasmes toz les mires loign et pres, 

mes il n'i ot nus qui de sa maladie nos seust riens dire ne enseignier, 

a l'endemain nos dist.i. hons sages que se nos poions avoir pleine une escuele
dou sanc a une pucele qui fust virge en volenté et en oevre por quoi ele fust
fille de roi et de reïne, et suer Perceval le virge si en oinsist l'en la dame
et ele garroit errant de sa maladie. 

Quant nos oïsmes ceste chose si establismes que jamés ne passeroit damoisele par
ci devant por quoi ele fust pucele que nos n'eussons pleine escuele de son sanc.

Si meïsmes gardes as portes de cest chastel, por arester toutes celes qui i
passeroient. 

Or avez oï, fet cil, coment la costume de cest chastel fu establie, 

et vos l'avez trovee 

si en ferez ce que vos plaira. » 

Lors apela la damoisele les.iii. compaignons 

et lor dist : 

« Seignor vos veez que ceste dame est malade, 

et je la puis garir se je voil, 

et se je voil ele n'en puet eschaper. 

Or si me dites que j'en feré. 

- En non Dieu, fet Galaad, se vos le fetes a ce que vos estes juene vos n'em
poez eschaper sanz mort. 

- Par foi, fet ele, se je moroie par ceste garison ce seroit honor a moi et a
tot mon ancestre, 

et je le doi bien fere partie por vos.´ partie por ax. 

Car se vos assemblez demain ausi com vos avez hui fet.´ il ne puet estre qu'il
n'i ait greignor perte que de ma mort. 

Et por ce vos di je que je ferai a lor volenté, 

si remaindra cest estrif. 

Si vos pri por Dieu que vos le m'otroiez. » 

Et il si font mout dolent. 

Lors apela la damoisele cels de laienz 

si lor dist : 

« Soiez, fet ele, liez et joianz, 

car vostre bataille de demain est remese. 

Si vos creant que je demain m'aquiterai en tel maniere comme les damoiseles
s'aquitent. » 

Quant cil de laienz oient ce si l'en mercient mout durement. 

Si comence par laienz la joie et la feste assez graindre qu'il n'avoient fet
devant. 

Si servent les compaignons de tout lor pooir, 

et les couchent au plus richement qu'il pueent. 

Cele nuit furent bien servi li troi compaignon, 

et mielz le fussent encore s'il vousissent recevoir tout ce que l'en offroit. 

A l'andemain quant il orent oï messe vint la damoisele ou palés, 

et comanda que l'en li amenast la dame qui ert malade qui par son sanc devoit
avoir garison, 

et il distrent que si feroient il volentiers, 

lors l'alerent quierre en une chambre ou ele estoit, 

et quant li compaignon la virent si s'en merveillierent mout, 

car ele avoit le viaire si deffet et broçonné, et si meseaisié de la meselerie
que ce estoit merveille coment ele pooit vivre a tel dolor, 

et la firent seoir o ax, 

et ele dist a la pucele que ele li rendist ce que ele li avoit promis, 

et cele dist que si feroit ele volentiers, 

lors comanda la pucele que l'en li aportast l'escuele, 

et l'en li aporte, 

et ele tret son braz, 

et se fet ferir en une veine d'une petite alemele ague et trenchant come rasors,

et li sans en saut maintenant, 

et ele se seigne 

et se commande a Nostre Seignor, 

et dist a la dame : 

« Dame je sui a la mort venue por vostre garison avoir. 

Por Dieu priez por m'ame 

car je sui a ma fin. » 

En ce que ele disoit ceste parole s'esvanoï ses cuers por le sanc que ele avoit
perdu. Si que l'escuele en ert ja toute pleine, 

et li compaignon la corent tenir 

et l'estanchent de sainnier. 

Et quant ele ot grant piece esté en pasmoisons et ele pot parler si dist a
Perceval : 

« Ha.´ biau frere Perceval je me muir por la garison a ceste damoisele. 

Si vos pri que vos mon cors ne façoiz pas enfoïr en cest païs, 

mais si tost com je seré deviee metez moi en une nacele au plus prochain port
que vos troveroiz pres de ci. 

Si me lessiez aler einsi come aventure me voldra mener. 

Et je vos di que ja si tost ne vendroiz a la cité de Sarraz ou il vos convendra
aler aprés le saint Graal que vos me troveroiz arivee desoz la tor. 

Si fetes tant por moi et por honor que vos mon cors façoiz enterrer ou palés
esperitel, 

et savez vos por quoi je le vos requier?? 

Quant Perceval ot ceste parole si li otroie tot em plorant, 

et dit que ce feroit il volentiers. 

Et ele lor dist : 

« Departez vos, fet ele, demain, 

et aille chascuns sa voie jusqu'a tant que aventure vos rassemblera chiés le Roi
Mehaignié, 

car einsi le velt li hauz mestre 

et por ce le vos mande il par moi que vos le façoiz einsi. » 

Et il dient que si feront il, 

et ele lor requiert qu'il li facent venir son sauveor, 

et il mandent.i. hermite preudom qui ileques manoit assez pres dou chastel en.i.
boscheel, 

et il ne demora mie granment que il vint que li besoinz estoit si granz. 

Si vint devant la damoisele. 

Et quant ele le vit venir si tendi ses mains contre son sauveor 

et le reçut a grant devotion, 

et maintenant trespassa dou siecle donc li compaignon furent si dolent que il ne
cuidoient mie legierement reconforter. 

Celui jor meïsmes fu la dame garie, 

car si tost com ele fu lavee dou sanc a la sainte pucele fu ele netoiee et garie
de la meselerie 

et revint en grant biauté sa char qui devant estoit noire et obscure a veoir. 

De ceste chose furent mout lié li troi compaignon, et tuit cil de laienz. 

Si firent au cors de la damoisele ce que ele avoit requis, 

et li osterent la brueille et tout ce qu'il devoient, 

puis l'embasmerent aussi richement com se ce fust le cors a l'empereor. 

Puis firent fere une nef 

et la firent covrir d'un mout riche drap de soie, 

et i firent.i. lit mout bel. 

Quant il orent apareilliee la nef au plus richement qu'il porent si i
couchierent le cors a la damoisele, 

puis empeinstrent la nef en mer. 

Et Boort dist a Perceval qu'il li poise de ce qu'il n'a.i. brief o le cors qui
devisast tout son parenté, et coment ele avoit esté morte. Et toutes les
aventures que ele a aidiees a achever, que s'il avenoit par aventure que la nef
fust trovee en estranges terres que l'en seust qui ele est. 

« Je vos di, fet Perceval, que je ai mis a son chevez.i. brief qui devise tout
son parenté, et coment ele a esté morte, et toutes les aventures que ele a
aidiees a achever, que s'il avient que ele arive en estrange païs l'en savra
bien qui ele est. » 

Et Galaad dit qu'il a tres bien fet. 

« Car tel porra or le cors trouver, fet il, qui greignor honor li portera que
devant, puis que l'en savra la verité de son estre et de sa vie. » 

Tant com cil dou chastel porent veoir la nef si demorerent a la rive, 

et plorerent mout tendrement tout le plus d'ax, 

car grant franchise avoit fet la damoisele qui a la mort s'estoit mise por la
garison a une dame d'estrange païs. 

Si distrent que onques pucele n'avoit ce fet, 

et quant il ne porent veoir la nef mes.´ si entrerent en lor chastel, 

et li compaignon distrent qu'il n'i entreroient jamés por amor de la damoisele
qu'il i avoient einsi perdue. 

Si remestrent defors, 

et distrent a çax dedenz qu'il lor aprestassent lor armes, 

et cil si firent maintenant. 

Quant li troi compaignon furent monté et il se furent mis a la voie si virent le
tens mout oscur, et les nues chargier de pluie durement. 

Si se traient vers une chapele qui estoit lez le chemin 

si entrerent dedenz, 

et mistrent lor chevax defors en un apentiz, 

et regarderent que li tens se fu enforciez durement. 

Si comença a tonner et a espartir, et foudre a cheoir par le chastel ausi
menuement come pluie, 

tout le jor dura cele tempeste si grant et si merveilleuse par le chastel qu'il
i ot bien la moitié des murs abatuz et versez par terre. 

Dom il furent mout esbahiz, 

car il ne cuidassent mie que en.i. an poïst estre einsi li chastiax destruiz par
tempeste come cil lor sembloit par ce qu'il en veoient par defors. 

Quant vint aprés vespres que li tens fu auques raquoisiez si voient li
compaignon par devant ax.i. chevalier navré mout durement ou cors afoïr devant
ax, 

et disoit soventes foiz : 

« Hé.´ Diex secorez moi 

car or en est li besoign. » 

Aprés lui venoit.i. autre chevalier o.i. nain qui li crioit de loign : 

« Morz estes 

ne la garroiz. » 

Et cil tendoit ses mains vers le ciel, 

et disoit : 

« Biau sire Diex secorez moi, 

et ne me lessiez morir en tel point que m'ame ne soit en si grant tribulacion
com il me semble que ceste est. » 

Quant li compaignon voient le chevalier qui einsi se dementoit a Nostre Seignor
si lor en prent mout grant pitié, 

et Galaad dit que il le secorra. 

car il n'est mie mestier que vos por.i. sol chevalier vos remuez. » 

Et il dit qu'il li otroie puis qu'il le velt. 

Et Boort vient a son cheval 

et monte, 

et lor dist : 

« Biau seignor se je ne reviegn si ne lessiez mie por ce vostre queste. 

Mes metez vos le matin chascun par soi, 

et si errez tant que Nostre Sires nos doint rassembler toz trois en la meson au
Roi Mehaingnié. » 

Et il dient qu'il aille en la garde Nostre Seignor, 

car il dui se partiront le matin li uns de l'autre, 

et il s'en part maintenant 

et vet aprés le chevalier por secorre celui qui einsi se vet dementant a Nostre
Seignor. 

Mes atant se test ore li contes de lui, 

et retorne as.ii. compaignons qui en la chapele sont remés. 

Or dit li contes que toute la nuit furent en la chapele entre Galaad et Perceval

et prierent mout Nostre Seignor qu'il gardast Boort et conduisist en quel leu
que il venist. 

Au matin quant li jorz fu biax et clers, et la tempeste remest, et li tens fu
acoisiez si montent en lor chevax, 

et s'adrecent vers le chastel por veoir coment il estoit avenu a çax dedenz. 

Et quant il vindrent a la porte si troverent que tot ert ars, et les murs toz
abatuz, 

il entrent enz, 

et quant il i furent entrez si se merveillent assez plus que devant. 

Car il ne troverent laienz home ne fame que tout ne fust ars. 

Si cerchierent amont et aval 

et dient que mout a ci grant domage et grant perte de gent. 

Et quant il vindrent au mestre palés si troverent les murs versez, et les parois
chaoites, 

et troverent les chevaliers morz li uns ça li autres la einsi com Nostre Sires
les avoit foudroiez et tempestez por la mauvese vie qu'il avoient menee entr'ax.

Quant li compaignon voient ceste chose si dient que ce est esperitel venjance. 

« Et si ne fust ja, font il, avenu se ne fust por apaier le corroz au creator
dou monde. » 

En ce qu'il parloient einsi si oïrent une voiz qui lor dist : 

« Ce est la venjance dou sanc as bones puceles qui çaienz a esté espanduz por la
terrienne garison d'une desloial pecherresse. » 

Et quant il oent ceste parole si dient que mout est la venjance Nostre Seignor
merveilleuse, et que mout est fox qui contre sa volenté vet ne por mort ne por
vie. 

Quant li dui compaignon orent grant piece alé par le chastel por resgarder la
grant mortalité qui i estoit fete si troverent au chief d'une chapele.i.
cimetiere tout plein de arbrisiax fueilluz et d'erbe vert, 

et estoit toz pleins de beles tombes. 

Si en i pooit bien avoir.lx. 

Si estoit si biaux et si delitables qu'il ne sembloit mie que tempeste i eust
esté, 

et non avoit il, 

car laienz gisoient les cors des puceles qui por amor a la dame avoient esté
mortes. 

Quant il sont entré ou cimetiere tot einsi a cheval com il estoient si vindrent
as tombes. 

Si troverent desor chascune le non de cele qui ilec gisoit, 

si vont lisant les letres, tant qu'il troverent que laienz gisoient.xii.
damoiseles toutes filles de roi, et estretes de haut lignage. 

Et quant il voient ce si dient que trop mauvese costume et trop vilainne avoient
ou chastel maintenue cil dou chastel et dou païs, et que maint riche lignage en
avoient esté abessié et anoienté par les puceles qui mortes i estoient. 

Quant li dui compaignon orent ilec demoré jusqu'a prime, et il orent assez veu
si s'em partirent 

et errerent jusqu'a une forest. 

Et quant il vindrent jusqu'a l'entree si dist Perceval a Galaad : 

« Sire hui est li jorz qu'il nos covient a departir et aler chascuns sa voie. 

Si vos comant a Nostre Seignor qui nos otroit que nos nos puissons entretrover
prochainnement. 

Car je ne trovai onques home de qui la compaignie me semblast si douce ne si
bone come de vos, 

et por ce me grieve cist departement plus que vos ne cuidiez, 

mes il le covient a estre puis qu'il plaist a Nostre Seignor. » 

Lors oste son hiaume, 

et ausi fet Galaad 

si s'entrebesent au departir, 

car mout s'entramoient de grant amor, 

et bien parut a la mort, 

car mout vesqui petit li uns aprés l'autre. 

Einsi se departirent li dui compaignon a l'entree d'une forest que cil dou païs
apeloient Aube, 

et entra chascuns en sa voie. 

Si lesse ore li contes a parler d'ax, 

et retorne a Lancelot, 

car grant piece s'en est teuz. 

Or dit li contes que quant Lancelot fu venuz a l'eve de Marcoise, et il se vit
enclos de.iii. choses qui ne le reconfortoient mie mout.´ 

car d'une part estoit la forest qui granz estoit et desvoiable, 

et d'autre part avoit.ii. roches qui estoient hautes et anciennes, et d'autre
part l'eve qui ert parfonde et noire. 

Ces.iii. choses le moinent a ce que il dist qu'il ne se remueroit d'ilec, ainz
atendroit la merci Nostre Seignor, 

si i demora en tel maniere jusque a la nuit. 

Quant ce fu chose avenue que la nuit fu au jor meslee.´ Lancelot oste ses armes

et se couche dejoste, 

et se comande a Nostre Seignor, 

et fet sa proiere tele com il savoit que Nostre Sires ne l'oubliast pas, 

ainz li envoiast secors tel comme il savoit que mestier li estoit a l'ame et au
cors. 

Et quant il ot ce dit si s'endort en tel point que ses cuers pensoit plus a
Nostre Seignor que as terriennes choses. 

Et quant il fu endormiz si li vint une voiz qui li dist : 

« Lancelot lieve sus 

et pren tes armes, 

et entre en la premiere nef que tu troverras. » 

Et quant il ot ceste parole si tressaut touz 

et oevre les eulz, 

et vit entor lui si tres grant clarté que il cuide bien qu'il soit granz jorz. 

Mes ne demore gueres que ele s'esvenoïst en tel maniere que il ne set que ele
devient, 

et il lieve sa main 

si se seingne, 

et prent ses armes, 

et se comande a Nostre Seignor, 

puis s'apareille, 

et quant il est toz armez et il a s'espee ceinte si resgarde a la rive, 

et voit une nef sanz voile et sanz aviron, 

et il vet cele part 

et entre enz. 

Et si tost com il i est si li est avis qu'il sente toutes les bones oudors dou
monde, et que il soit raempliz de toutes les bones viandes que onques goustast
home terrien, 

et lors est.c. tanz plus aeise que devant, 

car or a il ce li est avis tot ce qu'il desirra onques en sa vie dom il rent
graces a Nostre Seignor. 

Si s'agenoille en la nef meïsmes, 

et dit : 

« Biau pere Jhesucrist je ne sai donc ce puet venir se de toi ne vient. 

Car je voi orendroit mon cuer en si grant joie et en si grant soatume.´ que je
ne sai se je sui en terre ou en paradis terrestre. » 

Lors s'acoste au bort de la nef 

et s'endort en cele grant joie. 

Toute nuit dormi Lancelot si aeise qu'il ne li fu pas avis qu'il fust tiex com
il souloit, mes changiez. 

Au matin quant il s'esveilla si resgarda tot entor soi, 

et vit ou mileu de la nef un lit mout bel et mout riche. 

Et ou mileu dou lit gisoit une pucele morte, dom il ne paroit fors le visage
descovert, 

et quant il la voit si drece sa main 

et se seigne, 

et mercie Nostre Seignor de ce que ceste compaignie li a aprestee, 

si se trest pres come cil qui volentiers savroit dom ele est et de quel lignage,

si la vet tant regardant amont et aval qu'il vit desoz sa teste.i. brief, 

il i gite la main 

si le prent 

et le desploie, 

et i troeve letres qui disoient : 

‘ Ceste damoisele fu suer Perceval le Galois, 

et fu toz jorz virge en volenté et en oevre. 

Ce est icele qui chanja les renges de l'espee as estranges renges que Galaad
filz Lancelot del Lac porte orendroit. ’ 

Aprés troeve ou brief toute sa vie, et la maniere de sa mort, et coment li.iii.
compaignon Galaad et Boort et Perceval l'ensevelirent einsi come ele est et la
mistrent en la nef einsi comme ele est par le comandement de la voiz devine. 

Et quant il set la verité de la chose si est assez plus liez qu'il ne selt. 

Car mout a grant joie se Boorz et Galaad sont ensemble. 

Si remet le brief arriere 

et revient au bort de la nef, 

et prie a Nostre Seignor que il ançois que ceste queste faille li doint trover
Galaad son filz si que il le voie et parolt a lui et le conjoïsse. 

En ce que Lancelot estoit en proieres et en oroisons de ceste chose si resgarde

et voit la nef arrivee a une roche vielle et anciane, 

et avoit assez pres de la roche ou la nef ariva une chapele petite, 

et devant l'uis se seoit uns hons vielx et chanuz. 

Et quant il l'aproche cil le salue de loign, 

et li preudom li rent son salu assez plus viguereusement que Lancelot ne cuidast
qu'il le poïst fere, 

et se lieve de la ou il seoit, 

et vient au bort de la nef 

et s'asiet sus une mote de terre, 

et demande a Lancelot quele aventure l'a ilec amené, 

et cil li conte l'aventure de son estre, et coment fortune l'a amené cele part,
ou il ne fu onques si come il cuide. 

Lors li demande li preudons qui il est, 

et il se nomme. 

Et quant il ot que ce est Lancelot del Lac si se merveille mout coment il se
mist en la nef. 

Si li demande qui est o lui. 

« Sire, fet Lancelot, venez veoir s'il vos plaist. » 

Et il entre maintenant en la nef 

et troeve la damoisele et le brief, 

et quant il l'a leu de chief en chief, et il ot parler de l'espee as estranges
renges si dist : 

« Ha.´ Lancelot je ne cuidai ja tant vivre que je le non de ceste espee seusse.

Or puez tu bien dire que tu es mesaventureux.´ quant tu a achever ceste hauté
n'as esté ou cil.iii. preudome ont esté que l'en cuida aucune foiz a meins
vaillanz de toi. 

Mes or est coneue chose et aperte qu'il sont preudome et verai chevalier vers
Dame Dieu plus que tu n'as esté. 

Mais que que tu aies fet aucune foiz ça arrieres je croi bien que se tu des ore
mes te voloies garder de pechié mortel et d'aler contre ton creator encor
porroies tu trouver pitié et misericorde vers celui en qui toute pitié abite,
qui ja te rapele a voie de verité. 

Mes or me conte coment tu entras en ceste nef. » 

Et il li conte, 

et li preudons li respont tout em plorant : 

« Lancelot saches que Nostre Sires t'a mostree grant debonereté quant il en la
compaignie de si haute pucele et de si sainte t'a amené. 

Or gardes que tu soies chastes en pensee et en oevre des or en avant, si que la
chasteé de toi s'acort a la virginité de li, 

et einsi porra durer la compaignie de vos.ii. 

et si li promet veraiement de bon cuer que tu ne feras jamés chose donc tu te
cuides meffere vers ton creator. 

Or si t'en va, 

car tu n'as mes que demorer, 

car se Dieu plest, par tens vendras en la meson ou tu desirres tant a venir. 

- Et vos sire, fet Lancelot, demorrez vos ci ?? 

fet il, 

car einsi le covient a fere. » 

En ce qu'il parloient einsi se feri li venz en la nef 

et la fist partir de la roche, 

et quant il voient que li uns esloigne de l'autre si s'entrecomandent a Dieu, 

et li preudons s'en retorne a sa chapele. 

Mes ançois qu'il se partist de la roche comança il a huchier tant com il pot : 

« Ha.´ Lancelot serjanz Jhesucrist por Dieu ne m'oublie pas, 

mais prie Galaad le verai chevalier que avras par tens o toi qu'il prit a Nostre
Seignor qu'il par sa douce pitié ait de moi merci. » 

Einsi crioit li preudons aprés Lancelot qui mout est liez de la novele que cil
li ot dite que Galaad devoit prochainnement estre ses compainz, 

si vint au bort de la nef 

et se mist a coutes et a genouz, 

et fist ses proieres et ses oroisons que Nostre Sires le conduie en tel leu ou
il puisse fere chose qui li plaise par sa grant misericorde. 

Einsi fu Lancelot.i. mois et plus en la nef et plus que onques n'en issi. 

Toutes les hores que Lancelot avoit fet ceste proiere si se trovoit si plein et
si resazié, et si garni de la grace dou saint esperit qu'il li ert bien avis
qu'il eust gosté de toutes les bones viandes dou monde. 

Quant il ot einsi lonc tens alé sanz nule foiz issir fors de la nef.´ si li
avint une foiz tout par nuit qu'il ariva delez une forest a l'oriere dou bois, 

lors escouta 

et oï.i. chevalier venir a cheval qui faisoit mout grant frainte parmi le bois,

et quant il vint a l'oissue et il vit la nef si descendi de son cheval, 

et li osta la sele et le frain, 

et le lessa aler quel part qu'il volt, 

puis vint a la nef 

et se seigna, 

et entra enz armez de toutes armes. 

Quant Lancelot vit le chevalier venir si ne corut mie prendre ses armes, come
cil qui bien pensoit que ce estoit la promesse que li preudons li avoit fete de
Galaad qui seroit o lui, et li feroit compaignie une piece dou tens. 

Si se drece en son estant 

et li dist : 

« Sire chevaliers bien soiez vos venuz. » 

Et quant il l'ot parler si li respont toz esbahiz come cil qui ne cuidoit qu'il
eust ame laienz. 

Si li respont toz esbahiz : 

« Sire bone aventure aiez vos, 

et por Dieu s'il puet estre dites moi qui vos estes, 

car mout le desirre a savoir. » 

Et il se nomme 

et dit qu'il a non Lancelot del Lac. 

« Voire sire, fet il, que vos soiez li bien venuz. 

A non Dieu vos desirroie je a veoir et a avoir a compaignon sor toz cels del
monde, 

et je le doi bien fere, 

car vos estes comencement de moi. » 

Lors oste li chevaliers son hiaume de sa teste 

et le met enmi la nef. 

Et Lancelot li demande : 

« Ha.´ Galaad estes vos ce ?? 

ce sui je voirement. » 

Et quant il l'entent si li cort les braz tenduz. 

Et come li uns a besié l'autre et a fete si grant feste que greignor ne porroie
conter, lors demande li uns a l'autre de son estre. 

Si conte chascuns de ses aventures teles com eles lor estoient avenues puis
qu'il partirent de la cort. 

Si demorent tant en ces paroles que li jorz fu granz et biax. 

A l'andemain quant li jorz aparut et li solax fu levez, et il s'entrevirent et
conurent si comença entr'ax la joie grant et merveilleuse. 

Et quant Galaad vit la damoisele qui en la nef gisoit si la conut tost come cele
qu'il avoit autre foiz veue. 

Si demande a Lancelot s'il savoit qui cele damoisele fu. 

fet il, 

je le sai bien, 

car li brief qui a son chevez est en devise apertement la verité. 

Mes por Dieu dites moi se vos avez a chief menee l'aventure de l'espee as
estranges renges, et se vos onques ne fustes en leu ou vos la poissiez veoir. 

- Vez la ci. » 

et quant Lancelot la resgarde si pense bien que ce soit ele, 

si la prent par le pont 

et la comença a besier et le pont et le fuerre et le brant, 

lors requiert a Galaad qu'il li die coment il la trova, et en quel leu, 

et il li conte la maniere a la nef que la fame Salemons fist fere jadis, 

et li conte la maniere des.iii. fuissiax, et coment Eve la premiere mere avoit
planté le premier arbre donc li fuissel estoient naturelment coloré de blanc et
de vert et de vermeil, 

et quant il li a contee la maniere de la nef et des letres qu'il troverent
dedenz si dist Lancelot que onques si haute aventure n'avint a chevalier com il
li est avenue. 

En cele nef demora Lancelot et Galaad bien demi an et plus en tel maniere qu'il
n'i avoit celui qui n'entendist a son creator servir de son cuer, 

et maintes foiz ariverent en isles estranges loign de gent la ou il ne reperoit
se bestes non sauvages ou il troverent aventures merveilleuses qu'il menerent a
point et acheverent que par lor proesce que par la grace dou saint esperit qui
en toz leux lor aidoit. 

Si n'en fet mie li contes dou saint Graal mencion, por ce que trop i covenist a
demorer qui tot vouldroit aconter quan qu'il lor avint. 

Aprés Pasques au tens novel que totes choses treent a verdor et cil oiesel
chantent par le bois lor dolz chanz divers por le comencement de la douce seson
que toute riens se tret plus a joie que en nule autre seson ne en autre tens, a
celui terme lor avint.i. jor a hore de midi qu'il ariverent en l'oriere d'une
forest devant une croiz, 

et lors virent issir de la forest.i. chevalier armé d'unes armes blanches, 

et fu montez mout richement, 

et menoit en destre.i. cheval blanc, 

et quant il vit la nef arivee si vint cele part au plus tost qu'il pot, 

et salua les.ii. chevaliers de par le haut mestre, 

et dist a Galaad : 

« Sire chevaliers assez avez esté o vostre pere, 

or issiez de cele nef 

et montez en cest cheval qui assez est bel et blanc 

et alez la ou aventure vos menra querant les aventures del roiaume de Logres et
menant a chief. » 

Quant il ot ceste parole si cort a son pere 

et le bese mout doucement, 

et li dist tout em plorant : 

« Biax doux sires je ne sai se jamais vos verrai, 

au verai cors Jhesucrist vos commant qui vos maintiegne en son servise. » 

Et lors commence et li uns et li autres a plorer. 

En ce que Galaad fu issuz de la nef et montez en son cheval vint une voiz
entr'ax qui lor dist : 

« Or penst chascuns de bien fere, 

car li uns ne verra jamés l'autre devant le grant jor espoantable que Nostre
Sires rendra a chascun ce qu'il avra deservi, 

et ce sera au jor dou jugement. » 

Et lors commence li uns et li autres a plorer, 

quant Lancelot entent ceste parole si dist a Galaad tout en plorant : 

« Filz puis qu'il est einsi que je me depart de toi a toz jorz mes prie le haut
mestre por moi qu'il ne me lest partir de son servise. 

Mes en tel maniere me gart que je soie ses serjanz terriens et esperitiex. » 

Et Galaad li respont : 

« Sire nule proiere n'i vaut autant come la vostre, 

et por ce vos soviegne de vos. » 

Maintenant se departent li uns de l'autre, 

si entre Galaad en la forest, 

et li venz se fu feruz en la nef grant et merveillex qui ot mout tost Lancelot
esloignié de la rive, 

einsi fu Lancelot touz seus en la nef fors del cors a la damoisele. 

Si erra bien.i. mois entier parmi la mer en tel maniere qu'il dormoit trop pou,
ainz veilla mout, 

et pria Nostre Seignor em plorant mout tendrement qu'il en tel leu le menast ou
il aucune chose del saint Graal poïst veoir. 

Un soir entor mienuit li avint qu'il ariva devant.i. chastel qui mout ert riches
et biax et bien seant, 

et au derriere dou chastel avoit une porte qui ovroit par devers l'eve, 

et estoit toz diz overte de nuiz et de jorz. 

Ne de cele part n'avoient cil de laienz garde, 

car il i avoit adés.ii. lions qui gardoient l'entree li uns devant l'autre en
tel maniere que l'en ne poïst laienz entrer se parmi ax non, 

por quoi l'en i vousist entrer par cele porte. 

A cele hore que la nef ariva cele part luisoit la lune si cler que assez en
poïst l'en veoir loign et pres, 

et maintenant oï une voiz qui li dist : 

« Is de cele nef, 

et entre en cest chastel ou tu troveras grant partie de ce que tu quierz, et que
tu tant as desirré a veoir. » 

Et quant il ot ce si cort maintenant a ses armes, 

et les prent, 

et n'i lesse nule chose qu'il i eust aportee, 

et quant il est fors issuz si vient a la porte, 

et troeve les.ii. lions, 

si cuide bien que il n'en puist partir sanz meslee, 

lors met la main a l'espee, 

et s'apareille de deffendre, 

einsi com Lancelot ot trete l'espee si resgarde contremont, 

et voit venir une main toute enflammee qui le feri si durement parmi le braz que
l'espee li vola de la main, 

lors oï une voiz qui li dist : 

« Ha hons de pute foi et de mauvese creance por quoi te fies tu plus en ta main
que en ton criator ? 

Mout es chetis qui ne cuides mie que cil en qui servise tu t'es mis ne puisse
plus valoir que tes armes. » 

Lancelot est si esbahiz de ceste chose, et de la main qui l'ot feru qu'il chiet
a terre toz estordiz. Et tiex atornez qu'il ne set s'il est nuiz ou jorz, 

mes au chief de piece se drece 

et dist : 

« Ha.´ biaux peres Jhesucrist vos merci je 

et aor de ce que vos me deigniez requierre reprendre de mes meffez, 

or voi je bien que vos me tenez a vostre serjant quant vos me mostrez signe de
ma mescreance. » 

Lors reprent Lancelot s'espee 

et la met ou fuerre 

et dit que par lui ne sera ele huimés ostee, ainz se metra en la merci de Nostre
Seignor. 

« S'il li plest que je muire ce sera sauvement a m'ame. » 

Et s'il en eschape il li sera torné a grant honor, 

lors fet le signe de la croiz sus son vis 

et se comande a Nostre Seignor, 

et vient as lyons, 

et il s'asieent maintenant que il le voient venir, 

ne ne font nul semblant qu'il li voillent maufere, 

et il s'en vient en la mestre rue, 

et vet contremont le chastel tant qu'il vient a la mestre forteresce de laienz,

ja estoient tuit couchié parmi le chastel, 

car il pooit bien estre mienuit. 

Si avint si a Lancelot qu'il ne trova qui li tenist l'estrief, 

car tuit dormoient, 

et atache le cheval a un arbre, 

et vient as degrez, 

et monte contremont tant qu'il vient en la grant sale si armez come il estoit, 

et quant il fu amont si resgarde loign et pres, 

mes il n'i voit home ne fame dom il se merveille mout, 

car si bel palés et si beles sales com il voit ne cuidast il jamés sanz gent, 

si passe outre 

et dit qu'il ira tant qu'il avra trouvees aucunes genz qui li diront ou il est
arivez, 

car il ne set en quel païs il est. 

Tant a alé Lancelot qu'il vint vers une chambre donc li huis ert clos et bien
serré, 

et il i met la main 

et le cuide deffermer, 

mes il ne puet. 

Si s'en efforce il mout, 

mes n'en puet a chiés venir a ce qu'il i puisse entrer, 

lors escoute 

et ot une voiz, 

mes ne set se ce est de mortelx choses ou d'esperitiex, 

et li ert avis que ele disoit : 

« Gloire et honor soit a toi pere des cielx. » 

Quant Lancelot ot ce que la voiz disoit si li atendroie li cuers, 

si s'agenoille devant la chambre, 

car bien pense que li sainz Graax i soit. 

Si dist tout em plorant : 

« Biax douz peres Jhesucrist se je fis onques chose qui te plese biax Sire par
ta pitié ne m'aies en despit que tu ne me faces aucun demostrement de ce que je
vois querant. » 

Maintenant que Lancelot ot ce dit si resgarde devant lui, 

et voit l'uis de la chambre overt, 

et a l'ovrir que ele fist en issi une si grant clarté com se li soleux feïst
laienz son estage, 

et de cele grant clarté qui de laienz issoit fu toute la meson si clere com se
tuit li cierge del monde i fussent espris, 

et quant il voit ce si a si grant joie et si grant desir de veoir donc cele
grant clarté venoit qu'il en oublie totes choses. 

Si vint a l'uis de la chambre 

et volt entrer dedenz quant une voiz li dist : 

« Fui Lancelot 

n'i entre mie, 

car tu nel doiz mie fere, 

et se tu sus icestui deffens i entres.´ tu t'en repentiras. » 

Quant Lancelot ot ce si se tret arrieres mout dolenz come cil qui volentiers i
entrast, 

mes toute voies s'en refraint il sor le deffens qu'il a oï. 

Si resgarde devant la chambre, 

et voit sor une table d'argent le saint vessel sor une table d'argent covert
d'un vermeil samit. 

Si voit tout entor angres qui amenistroient le saint vessel en tel maniere que
li uns tenoient encensiers d'argent, et tenoient cierges ardanz, et li autre
tenoient croiz et aornemenz d'autel, 

et n'en i avoit nus qui ne servist d'aucun mestier, 

et devant le saint vessel seoit uns vielx hons vestuz come prestres, 

et sembloit que il fust ou sacrement de la messe. 

Et quant il dut lever corpus domini il fu avis a Lancelot que desus les mains au
preudome en haut avoit.iii. homes donc li dui metoient le plus juene par
semblant entre les mains au provoire, 

et il le levoit en haut, 

si fesoit semblant qu'il le mostrast au pueple, 

et Lancelot qui resgarde ceste chose ne s'en merveille pas petit, 

car il voit que li prestres est si chargiez de la figure qu'il tient qu'il li
est bien avis que il doie chaoir a terre, 

et quant il voit ce, si li velt aler aidier, 

car il li est bien avis que nus de çaux qui o lui sont ne le voillent secorre, 

lors a si grant deffens a aler, et qu'il ne li sovient del deffens qui li avoit
esté fet de ce qu'il n'i meïst le pié. 

Lors vient a l'uis bon pas 

et dit : 

« Ha.´ biax peres Jhesucriz ne me soit atorné a peine ne a dampnation se je vois
aidier a cel preudome qui mestier en a. » 

Et lors entre dedenz 

et s'adrece vers la table d'argent, 

et en ce qu'il vient pres si sent.i. souffle de vent ausi chauz ce li est avis
com s'il fust entremeslez de feu qui le feri ou vis si durement qu'il li fu bien
avis qu'il li eust le viaire ars, 

lors n'a pooir d'aler avant com cil qui est tiex atornez qu'il a perdu le pooir
dou cors, et de l'oïr et del veoir. 

Ne n'a seur lui main ne membre dom il aidier se puisse, 

lors senti plusors mains qui le prennent, 

et quant il l'ont porté amont et aval si le ruent fors de la chambre, 

et le lessent ilec. 

A l'endemain quant li jorz aparut clers et biax et cil de laienz furent levé, et
il troverent Lancelot gisant devant l'uis de la chambre si s'en merveillierent
mout que ce pooit estre. 

Si le semonnent de lever, 

mes il n'en fet nul semblant qu'il les oie, 

ne ne se remue. 

Et quant il voient ce si dient que il est morz. 

Si le desarment tost et isnelement, 

et le regardent amont et aval por savoir s'il est vis. 

Si troevent qu'il n'est mie morz, mes toz pleins de vie, 

mes il n'a pooir qu'il parolt, ne qu'il die mot, 

ainz est ausi come une mote de terre, 

et cil le prennent de toutes parz 

et l'emportent entre braz en une des chambres de laienz, 

et le couchierent en un mout riche lit loign de gent por la noise que mal ne li
feïst. 

Si s'em prennent garde si com il pueent, 

et sont toute jor delez lui 

et l'arresnent mainte foiz savoir s'il poïst parler, 

mes il ne respont onques mot. 

Ne ne fet semblant qu'il eust onques parlé, 

et il le resgardent au pox et as veines 

et dient que merveilles est de cel chevaliers qui est toz vis et si ne puet
parler a aux, 

et li autre dient qu'il ne sevent donc ce puist avenir se ce n'est aucune
venjance ou aucun demostrement de Nostre Seignor. 

Si disoient l'un qu'il estoit morz, et li autre qu'il estoit vis. 

« A non Dieu, fet.i. vielz hons qui laienz estoit et qui assez savoit de
fisique, 

je vos di veraiement qu'il n'est mie morz, 

ainz est ausi pleins de vie com li plus forz de nos toz, 

et por ce lo je qu'il soit gardez bien et richement, tant que Nostre Sires le
rait mis en la santé ou il a aucune foiz esté, 

et lors savron verité de lui, et qui il est, et de quel païs, 

et certes se je onques conui riens je croi qu'il ait esté.i. des meillors
chevaliers dou monde, 

et sera encore s'il plest a Nostre Seignor, 

car de mort n'a il encore garde si com il me semble. 

Ce ne di je mie qu'il ne puisse assez languir ou point ou il est orendroit. » 

Einsi dist li preudons de Lancelot come cil qui mout estoit sages durement. 

Si n'en dist onques chose qui verité ne fust tout einsi com il l'avoit devisee,

car il le garderent en tel maniere.´.xxiiii. jorz et.xxiiii. nuiz que onques n'i
but 

ne ne menja, 

ne n'issi parole de sa bouche, 

ne ne remua ne pié ne main ne membre qu'il eust. 

Ne ne fist semblant par chose qui dedenz apareust qu'il fust en vie. 

Et neporquant toutes les foiz que l'en metoit en lui aucune chose connoissoient
il bien qu'il ert en vie. 

Si le plaignoient mout durement tuit et toutes, 

et disoient : 

et or l'a Diex mis en tel point et en tel chartre. » 

Einsi disoient maintes foiz cil de laienz de Lancelot 

et ploroient, 

ne tant nel savoient encercier qu'il le poïssent conoistre por Lancelot. 

Et neporec maint chevalier avoit laienz qui tantes foiz l'avoient veu qui le
deussent bien conoistre. 

En tel maniere jut Lancelot.xxiiii. jorz que cil de laienz n'i atendoient se la
mort non, 

et au vintequatrisme jor avint entor midi qu'il ovri les eulz, 

et quant il vit les genz si comença a fere trop grant duel, 

et dist : 

« Ha.´ Diex por quoi m'avez vos si tost esveillié ? 

Car je estoie ore plus aeise que je ne seré huimés. 

Ha.´ biax peres Jhesucriz qui porroit estre tant bons eurez ne tant preudons que
il seust apertement les granz merveilles de voz secrez, et la ou mes regarz
pechierres et ma veue conchiee de la tres grant ordure dou monde fu essorbee ? »

Quant cil qui entor Lancelot erent oïrent ceste parole si orent trop grant joie,

et li demanderent qu'il a eu. 

« J'ai, fet il, veu si granz merveilles et si granz beneurtez que ma langue nel
vos porroit mie descovrir, ne mes cuers meïsmes nel porroit mie penser com grant
chose ce est, 

car ce n'a mie esté chose terrianne, mes esperitel. 

Et se mes granz pechiez ne fust et ma grant maleurtez ne fust, car je eusse
encore plus veu ce ou je perdi la veue de mes euz, et le pooir dou cors, por la
grant desloiauté que Diex avoit veue en moi. » 

Lors dist Lancelot a çax qui ilec estoient : 

« Biax seignor je me merveil mout coment je me sui einsi ici trovez. 

Car il ne me sovient pas coment je i fui mis, ne en quel maniere. » 

Et cil li dient tout ce qu'il avoient veu de lui, et coment il avoit demoré o
ax.xxiiii. jorz en tel maniere qu'il ne savoient s'il ert morz ou vis. 

Et quant il ot ceste parole si commence a porpenser par quel senefiance il avoit
tant demoré en cel estat. 

Et tant qu'il se porpensa qu'il ot ou terme de.xxiiii. anz servi a l'anemi por
quoi Nostre Sires le mist en tel penitance qu'il ot perdu par.xxiiii. jorz le
pooir dou cors, 

lors resgarda Lancelot devant soi, 

et vit la here qu'il avoit portee pres de demi an dom il se voit ore dessesi, 

si l'em poise mout, 

car il li est avis qu'il ait en ceste chose son veu enfret, 

et cil li demandent coment il li est, 

et il respont qu'il est sainz et haitiez Dieu merci. 

« Mes por Dieu, fet il, dites moi en quel leu je sui. » 

Et cil li dient qu'il est ou chastel de Corbenyc. 

Lors vint une damoisele devant Lancelot qui li aporta robe de lin fresche et
novele, 

mes il ne la volt mie vestir, 

ainz prist la here. 

Quant cil qui entor lui estoient virent ce si li distrent : 

« Sire chevalier vos poez bien la here lessier, 

car vostre queste est achevee, 

por noient vos travailleroiz plus por quierre le saint Graal, 

car bien sachiez que vos n'en verroiz plus que veu en avez, 

or nos ameint Diex çax qui plus en doivent veoir. » 

Por ceste parole n'en vout Lancelot riens lessier, 

ainz prist la here 

et la vesti, et puis la robe de lin par desus, et aprés robe d'escarlate tele
com l'en li aporta, 

et puis quant il est vestuz et apareilliez si le viennent veoir tuit cil de
laienz, 

et tiennent a grant merveille ce que Diex a fet de lui, 

si ne l'ont gaires resgardé quant il le conoissent, 

et dient : 

« Ha.´ mes sires Lancelot estes vos ce ?? » 

Et il dist que ce est il, 

lors comence la joie par laienz grant et merveilleuse. 

Si vont tant les noveles as uns et as autres que li rois Pellés en ot parler. 

Si li dist uns chevaliers : 

« Sire merveilles vos puis dire. 

fist li rois. 

- Par foi cil chevaliers qui tant a geu ceenz comme morz est orendroit levez
sainz et haitiez. 

Si sachiez que ce est mes sires Lancelot del Lac. » 

Quant li rois l'entent si est mout liez 

et le vet veoir. 

Et quant Lancelot le voit venir si se drece contre lui, 

et dist que bien soit il venuz. 

Si li fet mout grant joie, 

et li rois li dit les noveles de sa bele fille qui ert morte cele en qui Galaad
fu engendrez, 

si em poise mout a Lancelot por ce que si gentil fame estoit, et estrete de si
haut lignage. 

Quatre jorz demora laienz Lancelot, donc li rois fist mout grant joie, 

car longuement avoit desirré qu'il le retenist o lui.´ 

Mes au cinquieme jor qu'il furent assis au disner lor avint que li sainz Graax
ot ja raemplies les tables si merveilleusement que greignor plenté ne poïst
penser nus hom. 

En ce qu'il menjoient par laienz lor avint une aventure qu'il tindrent a grant
merveille. 

Car il virent apertement que li huis dou palais clostrent sanz ce que nus i
meïst la main. 

Si en furent mout esbahiz. 

Et.i. chevaliers armez de totes armes, et fu montez sus.i. grant cheval vint
devant la mestre porte, 

et comença a crier : 

« Ovrez 

ovrez. » 

Et cil de laienz ne li voldrent ovrir, 

et il cria tote voies, 

et tant lor anuia que li rois meïsmes se leva dou mengier, 

et vint a une des fenestres dou palés de cele part ou li chevaliers estoit. 

Si le resgarda, 

et quant il le voit atendant devant la porte si li dist : 

« Sire chevaliers vos n'i entrerez. 

Ja nus qui si haut soit montez com vos estes n'i entrera tant com li sainz Graax
i soit, 

mes alez vos en en vostre païs, 

car certes vos n'estes pas des compaignons de la queste, 

ainz estes de çax qui ont lessié le servise Jhesucrist et se sont mis ou servise
a l'anemi. » 

Quant li chevaliers ot ceste parole si est mout angoisseus, 

et tant a grant duel qu'il ne set que fere, 

lors s'en torne, 

et li rois le rapele 

et li dist : 

« Sire chevaliers puis qu'il est einsi que vos ceainz estes venuz je vos pri que
vos me diez qui vos estes. 

- Sire, fet il, je sui del roiaume de Logres, 

et sui freres mon seignor Lancelot dou Lac. 

- A non Dieu, fet li rois, or vos conois je bien, 

si sui plus dolenz que je n'estoie devant, 

car il ne m'en chaloit, 

mes ore m'en chaut por amor de vostre frere qui ceainz est. » 

Quant Hestor entent que ses freres est laienz l'ome ou monde qu'il plus doutoit
por la grant amor qu'il avoit a lui si dist : 

« Ha.´ Diex or double ma honte, 

et croist et plus et plus, 

or ne seré je jamés si hardiz que je devant mon frere viengne puis que je ai
failli a ce ou li preudome et li verai chevalier ne faudront pas, 

voirement me dist voir li preudome dou tertre, cil qui dist a moi et a mon
seignor Gauvain la senefiance de noz songes. » 

A tant s'en ist Hestor fors de la cort 

et s'en vet parmi le chastel si grant erre com il puet del cheval trere. 

Et quant cil del chastel le voient si foïr si crient tuit aprés lui, 

et le vont huiant, et maudisant l'ore qu'il fu nez, 

et le claiment mauvés chevalier et recreant, 

et il en a si grant duel qu'il vousist bien estre morz. 

Si s'en vet fuiant tant qu'il vint fors dou chastel, 

et maintenant se feri en la forest la ou il la vit plus espesse, 

et li rois Pellés revint a Lancelot 

et li dist les noveles de son frere, dom il ert tant dolenz qu'il ne set qu'il
face. 

Si ne se puet tant celer que cil de laienz ne s'en aperçoivent a ce qu'il li
voient les lermes coler tot contreval la face. 

Et por ceste chose se repent mout li rois de ce qu'il avoit dit. 

Ne il nel deïst en nule maniere s'il cuidast que Lancelot en deust prendre sor
lui si grant fais, et si grant corroz. 

Quant il orent mengié si dist Lancelot au roi qu'il li feïst aporter ses armes.

Car il voldra aler ou roiaume de Logres ou il ne fu bien a passé.i. an. 

« Sire, fet li rois, je vos pri por Dieu que vos me pardoingniez ce que je vos
aporté noveles de vostre frere. » 

Et il dist qu'il li pardone volentiers, 

lors comande li rois que l'en li aport ses armes, 

et l'en li aporte, 

et il les prent, 

et quant il est apareilliez si qu'il n'i a fors dou monter li rois li fet amener
enmi la cort.i. cheval fort et isnel 

si li dist qu'il mont sus, 

et il si fet, 

et il est montez 

et il a pris congié a toz cels de laienz 

si s'en part 

et chevauche a granz jornees parmi les estranges regnes. 

Un soir avint que Lancelot se herberja en une blanche abeïe ou li frere li
firent mout grant honor por ce que chevalier erranz estoit. 

Au matin quant il orent oï messe et Lancelot voloit issir dou mostier si
resgarda vers destre, 

et vit une tombe trop riche et trop bele qui estoit fete novelement 

ce li sembloit, 

et il torne cele part por veoir que ce est. 

Et quant il vint pres si la vit de si bele façon qu'il set bien que desoz gist
princes riches, 

il resgarde vers le chief, 

et voit letres qui disoient : 

‘ Ci gist li rois Bademagus de Gorre que Gauvains li niés le roi Artus ocist. ’

Et quant il ot ce si n'est mie petit dolenz, 

car il l'amoit de grant amor le roi Bademagu. 

Et se ce fust uns autres que mon seignor Gauvain il n'em poïst eschaper sanz
mort, 

et il em plore tendrement 

et fet duel merveillex, 

et dit que trop est cist domages dolereus, et çaux de la meson le roi Artus, et
maint autre preudome. 

Celui jor remest Lancelot laienz mout dolenz et corrociez por amor dou preudome
qui mainte honor li avoit fete, 

a l'andemain quant il fu armez monta en son cheval, 

et comanda les freres a Dieu, 

et se remist en son chemin, 

et erra tant par ses jornees einsi come aventure le menoit as tombes la ou les
espees estoient dreciees, 

et si tost com il vit cele aventure si se mist enz tout a cheval, 

et resgarda les tombes, 

puis se parti d'iluec 

et erra tant qu'il vint a la cort le roi Artus ou li un et li autre li firent
mout grant joie si tost com il le virent, 

car mout desirroient sa venue, et çax des autres compaignons dom il i avoit mout
poi de revenuz, 

et cil qui revenu estoient n'avoient riens fet en la queste, dom il ont grant
honte. 

Si lesse or li contes a parler d'ax toz, 

et retorne a Galaad le filz Lancelot del Lac. 

Or dit li contes que quant Galaad se fu partiz de Lancelot que il chevaucha
mainte jornee si come aventure le portoit une hore avant et autre arriere tant
que il vint a une abeïe ou li rois Mordrains estoit. 

Et quant il oï novele dou roi qui atendoit le bon chevalier si pensa qu'il
l'iroit veoir, 

l'endemain si tost com il ot oïe messe vint la ou li rois estoit. 

Et quant il fu laienz li rois qui longuement avoit perdue la veue et le pooir
dou cors vit par la volenté Nostre Seignor si tost com il aprocha de lui. 

Si se dreça en son seant tout erranment, 

et dist a Galaad : 

« Serjant Dieu verais chevaliers de qui j'ai si longuement atendue la venue
embrace moi, 

et lesse moi reposer sor ton piz si que je puisse devier entre tes braz, 

car tu es ausi nez et virges sus toz chevaliers come est la flor de lys en qui
virginitez est senefiee. 

Tu es plus blanche que toutes les autres. 

Tu es lys et virginitez. 

Tu es droite rose, droite flors de bone vertu, et en color de feu, 

car li feu dou saint esperit est en toi si espris et alumez que ma charz qui
toute estoit morte et enviellie est ja toute rajuennie et en bone vertu. » 

Quant Galaad ot ceste parole si s'asiet au chevez le roi 

si l'embrace 

et le met en son devant por ce que li preudons i avoit talent de reposer, 

et il s'acline vers lui, 

et l'embrace parmi les flans, 

et le comence a estraindre 

et dist : 

« Biax peres Jhesucrist or ai je ma volenté, 

or te requier je que tu en cest point ou je sui me viegnes quierre, 

car en si aesié leu ne en si avenant se en cestui meïsme n'estoit, ne porroie je
mie trespasser. 

Car en ceste grant joie que j'ai si longuement desirree n'a fors roses et lys
purement 

ce m'est avis. » 

Si tost come il ot fete ceste requeste a Nostre Seignor.´ si fu bien provee
chose que Nostre Sires avoit oïe sa proiere, 

car il rendi tantost l'ame a celui que il avoit si longuement servi, 

et trespassa entre les braz au preudome Galaad. 

Et quant cil de laienz sorent ceste chose si vindrent au cors, 

et troverent que les plaies que il avoit eues si lonc tens estoient sanees. 

Si le tindrent a grant merveille, 

lors firent au cors sa droiture come a roi, 

et l'enfoïrent laienz, 

si i demora Galaad.ii. jorz. 

Au tierz s'em parti, 

et chevaucha tant par ses jornees qu'il vint en la forest perilleuse ou il trova
la fontaine qui boloit a granz ondes si com li contes a devisé ça en arrieres, 

et si tost com il i ot mise la main si s'em parti l'ardor et la chalor por ce
que en lui n'avoit onques eu eschaufement de luxure. 

Si tindrent cil dou païs ceste chose a grant merveille 

si tost come il sorent que l'eve estoit refroidie, lors perdi le non que ele
avoit devant, 

et fu des lors en avant apelee la fontainne Galaad. 

Quant il ot ceste aventure menee a chief si vint a l'entree de Gorre ausi come
aventure le portoit tant qu'il vint en l'abeïe ou Lancelot avoit avant esté la
ou il avoit trové la tombe Galaad le roi de Hoselice le filz Joseph d'Arymacie,
et la tombe Symeon ou il ot failli. 

Et quant il vint laienz si resgarda en la cave qui estoit desoz le mostier. 

Et quant il vit la tombe qui ardoit si merveilleusement si demanda as freres que
ce estoit desoz le mostier. 

« Sire, font il, ce est une aventure merveilleuse qui ne puet estre menee a
chief fors par celui qui passera de bonté et de chevalerie toz les compaignons
de la table reonde. 

- Je voldroie, fet il, s'il vos plesoit que vos me menissiez a l'uis par ou l'en
i entre. » 

Et il dient que si feront il volentiers. 

Si l'enmoinent a l'uis de la cave, 

et il descent aval par les degrez, 

et si tost come il vint pres de la tombe si fu li feuz failliz, et la flamme
remese qui maint jor i avoit esté grant et merveilleuse par la venue de celui ou
il n'avoit point de mauvese chalor. 

Quant il vint a la tombe si la leva contremont, 

et vit dedenz le cors de Symeon qui avoit esté deviez, 

et si tost com la chalor fu remese oï une voiz qui li dist : 

« Galaad Galaad mout devez rendre granz merciz a Nostre Seignor de ce que si
bone grace vos a donee. 

Car par la bone vie de vos poez vos retrere les ames de la peine terrienne, et
metre en la joie de paradis. 

Ge sui Symeu vostre parent qui en ceste grant chalor que vos veïstes ore ai
demoré.ccc. anz et.liiii. por espeneir.i. pechié que je fis jadis envers Joseph
d'Arymacie. 

Et o la peine que j'ai sofferte fusse je perduz et dampnez, 

mes la grace dou saint esperit qui plus oevre en vos que en la terrienne
chevalerie m'a gardé en pitié par la grant humilité qui est en vos, 

si m'a osté soe merci de la dolor terrienne 

et m'a mis en la joie des cielx por solement la grace de vostre venue. » 

Cil de laienz qui aval estoient venu si tost com la flame fu estainte oïrent
bien ceste parole 

si le tindrent a grant merveille et a miracle, 

et Galaad prist le cors 

et l'osta de la tombe ou il ot esté si lonc tens, 

et le porta enmi le mostier, 

et quant il ot ce fet cil de laienz le pristrent 

et ensevelirent si com l'en devoit fere chevalier, 

car chevalier ot il esté, 

et firent tel servise com l'en devoit fere, 

et l'enfoïrent devant le mestre autel. 

Et quant il orent ce fet si vindrent a Galaad 

et li firent si grant honor com il onques porent greignor, 

et si demanderent dom il est et de quel gent, 

et il lor en dit la verité. 

Au matin quant Galaad ot oïe messe s'em parti de laienz 

et comanda les freres a Dieu, 

et se mist en sa voie, 

et chevaucha.v. anz entiers ançois qu'il venist a la meson au Roi Mehaignié. 

Et en toz les.v. anz li tint Perceval compaignie en quel leu qu'il alast, 

et dedenz celui terme orent il si achevees les aventures dou roiaume de Logres
que poi en i veoit l'en mes avenir, se ce n'ert demostrance merveilleuse de
Nostre Seignor. 

Ne onques en leu o il venissent tant i eust grant plenté de gent ne porent estre
desconfit ne mené a esmai, ne a poor. 

Un jor lor avint qu'il issirent d'une forest grant et merveilleuse, 

et lors encontrerent ou travers dou chemin Boort qui chevauchoit toz sels, 

et quant il le conurent ne demandez mie s'il en furent liez et joiant, 

car longuement avoient esté sanz lui, 

et mout le desirroient a veoir, 

si le conjoïssent, 

et il li orent bone honor et bone aventure, et il a ax, 

puis li demandent de son estre, 

et il lor en dist la verité, et comment il a puis esploitié. 

Si dit qu'il a bien.v. anz que il ne jut.iiii. foiz en lit ne en ostel ou genz
menjassent ne mainsissent, mes en forez estranges et en montaignes lontaignes ou
il fust morz plus de.c. foiz se ne fust la grace dou saint esperit qui le
reconfortoit et pessoit en toutes ses meseses. 

« Et trouvastes vos puis ce que nos alons querant, 

fet Perceval 

Mes je croi que nos ne departirons mes devant que nos aions afiné ceste queste,
et ce por quoi ele fu comenciee. 

- Diex le vos otroit, 

fet Galaad, 

car se Diex me consaut je ne sai chose qui tant me poïst fere lié come vostre
venue, 

car trop la desir 

et trop l'aim. » 

Einsi rassembla aventure les.iii. compaingnons que aventure avoit departiz, 

si chevauchierent lonc tens tant qu'il lor avint un jor qu'il vindrent au
chastel de Corbenyc. 

Et quant il furent laienz et li rois les conut si fu la joie grant et
merveilleuse, 

car il savoient bien que a ceste venue faudroient les aventures dou chastel qui
longuement i avoient esté, 

et la novele en vet amont et aval si que tuit cil de laienz les vindrent veoir,

et li rois Pellés plore sus Galaad son neveu, 

et ausi font li autre qui l'avoient veu petit enfant. 

Quant il se furent desarmé Elyezer li filz le roi Pellés lor aporta devant
l'espee brisiee dom li contes a ja devisé autre foiz cele donc Joseph ot esté
feruz parmi la quisse. 

Et quant il l'ot ostee dou fuerre et il lor ot contee la maniere comment ele fu
brisiee Boort i met la main por savoir s'il la porroit rejoindre, 

mes ce ne pot estre. 

Quant il vit qu'il i avoit failli si la bailla a Perceval : 

« Sire, fet il, essaiez se ceste aventure sera par vos menee a fin. 

fet il. 

Et prent l'espee einsi com ele estoit, 

et ajoste les.ii. pieces ensemble 

mes rejoindre nes pot en nule maniere. 

Et quant il voit ce si dist a Galaad : 

« Sire a ceste aventure avons nos failli, 

or vos i covient essaier, 

et se vos i failliez je ne cuit que ele soit jamés achevee par home mortel. » 

Lors prent Galaad les.ii. pieces de l'espee 

et ajoste l'une a l'autre, 

et maintenant repristrent les pieces si merveilleusement qu'il n'a pas home ou
monde qui la briseure qui devant i estoit poïst reconoistre. Ne que ele eust
onques esté brisiee. 

Quant li compaignon voient ce si dient ce que bel comencement lor a Diex mostré,
et qu'il croient bien qu'il acheveront legierement les autres aventures puis que
ceste est menee a fin. 

Et quant cil de laienz voient l'aventure de l'espee achevee si en font trop
merveilleuse joie. 

Si la donerent a Boort 

et distrent que ele ne pot estre mielz emploiee, 

car a merveilles ert bons chevaliers et preudom. 

Quant vint a hore de vespres si commença li tens a oscurcir et a changier, 

et.i. venz leva granz et merveilleus qui se feri parmi le palés. 

Si fu pleins de si grant chalor que li plusor d'ax cuidierent bien estre ars et
brullé, 

et li auquant chaïrent pasmé de la grant poor qu'il orent. 

Et maintenant oïrent une voiz qui dist : 

« Cil qui ne doivent seoir a la table Jhesucrist si s'en aillent, 

car ja seront repeu li verai chevalier de la manne dou ciel et de la viande as
anges. » 

Quant il oïrent ceste parole si s'en alerent tuit fors de laienz ne mes li rois
Pellés qui mout estoit preudom et de sainte vie, et Elyezer son fil, et une
pucele niece le roi qui ert la plus religieuse que l'en seust alors en nule
terre, 

et o ces.iii. remestrent li.iii. compaignon por veoir quel demostrance Nostre
Seignor lor voldroit fere. 

Quant il orent.i. poi esté en tel maniere si voient venir parmi l'uis.ix.
chevaliers armez qui ostent lor hiaumes et lor armeures, et viennent a Galaad,
et l'enclinent. 

Si li dient : 

« Sire mout nos sommes hastez por estre avec vos a la table ou li hauz mengiers
sera departiz. » 

Et il dist qu'il sont bien venuz a tens. 

Car ausi n'a il gueres qu'il vindrent laienz, 

si s'asieent tuit enmi le palés, 

et Galaad lor demande dom il sont, 

et li troi dient qu'il sont de Gaule, 

et li autre troi dient qu'il sont d'Irlande, 

et li autre troi dient qu'il sont de Danemarche. 

En ce qu'il parloient einsi si voient issir de l'une des chambres de laienz.i.
lit de fust que.iiii. damoiseles portoient, 

et en cel lit gisoit.i. preudom deshaitiez par semblant, 

et avoit une coronne d'or sus sa teste, 

et quant eles sont enmi le palés si le metent jus 

et s'en revont, 

et cil drece la teste, 

et dit a Galaad : 

« Sire bien soiez vos venuz, 

mout vos ai desirré a veoir, 

et mout ai atendue vostre venue. En tel poine et en tel angoisse que uns autres
nel poïst mie soffrir longuement, 

mes se Dieu plest or est venuz li termes que ma dolor iert alegiee, 

et je trespasserai dou siecle si com il m'est promis lonc tens a. » 

Endementres qu'il disoient ces paroles si oïrent une voiz qui dist : 

« Cil qui n'a esté compainz de la queste del saint Graal si se departe de ci, 

car il n'est pas droiz qu'il i remaigne plus. » 

Si tost com ceste parole fu dite s'en ala fors li rois Pellés, et Elyezer son
filz, et la pucele. 

Et quant li palés fu vuidiez fors de çax qui se sentoient compaignon de la
queste.´ maintenant fu avis a çax qui remés i estoient que devers le ciel venoit
un home revestuz en semblance d'evesque, 

et ot croce en sa main, et mitre en son chief. 

Si le portoient.iiii. ange en une trop bele chaiere et trop riche, 

et l'assistrent lez la table sor quoi li sainz Graaux estoit. 

Cil qui en semblance d'evesque fu aportez avoit letres en son front qui disoient
: 

‘ Veez ci Josephés li premiers evesques des crestiens. Celui meïsmes que Nostre
Sires sacra en la cité de Sarraz ou palés esperitel. ’ 

Et li chevalier qui ce veoient conoissoient bien les letres. 

Mes il se merveillierent mout que ce pooit estre, 

car cil Josephés donc les letres parloient estoit trespassez passé avoit.ccc.
anz dou siecle, 

et il parole maintenant a ax, 

et lor dit : 

« Ha.´ chevalier Damedieu serjant Jhesucrist ne vos merveilliez pas se vos me
veez devant vos einsi com je sui a cest saint vessel. 

Car ausi com je i servi terriens.´ ausi i serf je esperitelx. » 

Quant il ot ce dit si se tret vers la table d'argent 

et se mist a coutes et a genouz devant l'autel, 

et quant il ot ilec grant piece esté si escoute 

et ot l'uis de la chambre ouvrir, 

et il resgarde cele part, 

et ausi font tuit li autre, 

et en voient issir les anges qui Josephés avoient aporté. Donc li dui
portoient.ii. cierges, et li tierz une touaille de vermeil samit, et li quarz
une lance qui saignoit si durement que les goutes en chaoient contreval en une
boiste qu'il tenoit en s'autre main. 

Et li.ii. mistrent les cierges sus la table, et li tierz la toaille lez le saint
vessel, 

et li quarz tint la lance tote droite sus le saint vessel. Si que li sans qui
contreval la lance couloit chaoit dedenz. 

Et si tost come il ont ce fet Josephés se leva 

et tient.i. poi ensus la lance dou saint vessel, 

et le covri de la toaille. 

Lors fist Josephés semblant qu'il entrast ou sacrement de la messe. 

Et quant il ot demoré un poi si prist dedenz le saint vessel une oublee qui ert
fete en semblance de pain, 

et au lever qu'il fist descendi devers le ciel une figure en semblance d'enfant,

et avoit le viaire ausi rouge et ausi embrasé comme feu, 

et se feri ou pain si que cil qui ou palais estoient virent apertement que li
pains avoit forme d'ome charnel, 

et quant Josephés l'ot grant piece tenu si le remist ou saint vessel. 

Quant Josephés ot ce fet qui a provoire apartenoit come del servise de la messe
si vint a Galaad 

et le besa 

et dist qu'il besast ausi toz ses freres, 

et il si fist, 

et quant il ot ce fet si lor dist : 

« Serjant Jhesucrist qui vos estes traveillié en peine por veoir partie des
merveilles dou saint vessel.´ asseez vos devant ceste table 

si seroiz repeu de la plus haute viande et de la meillor dom onques chevalier
gostassent, et de la main meesme de vostre sauveor, 

si poez bien dire que buer vos estes travaillié, 

car vos en recevroiz hui le plus haut loier que onques chevalier receussent. » 

Quant Josephés ot ce dit si s'esvanoïst d'entre ax si qu'il ne sorent onques
qu'il estoit devenuz, 

et il s'asieent maintenant a la table a mout grant poor, 

et plorent si tendrement que lor faces estoient toutes moilliees des lermes qui
des elz lor chaooient, 

lors regardent li compaingnon 

et voient le saint vessel ou il avoit.i. home ausi comme tout nu, 

et avoit les mains saignanz et les piez et le cors, 

et lor dist : 

« Mi chevalier et mi loial serjant, et mi loial fil qui en mortel vie estes
devenu esperitel, qui m'avez tant quis que je ne me puis plus vers vos celer.´
il covient que vos veoiz partie de mes repostailles et de mes secrez, 

car vos avez tant fet que vos estes assis a ma table ou onques mes chevalier ne
menja puis le tens Joseph d'Arymacie, 

mes del remanant ont il eu ausi come serjant ont. 

Ce est a dire que li chevalier de ceenz et maint autre ont esté repeu de la
grace de cest saint vessel, 

mes il n'ont mie esté a meesmes ausi com vos avez orendroit, 

or tenez 

et recevez la haute viande que vos avez si lonc tens desirree, et por quoi vos
estes tant travailliez. » 

Lors prist il meïsmes le saint vessel 

et vint a Galaad 

et cil s'agenoille, 

et il li done son sauveor, 

et cil le reçoit joieux et a jointes mains, 

et ausi fist chascuns des autres, 

ne n'i ot nus a qui il ne fust avis que l'en li meïst la piece en semblance de
pain en sa bouche. 

Quant il orent tuit receu la haute viande qui tant lor sembloit douce et
merveilleuse qu'il lor ert avis que toutes les soatumes que l'em porroit penser
de cuer ne s'i poïssent acomparagier. Cil qui einsi les ot repeuz dist a Galaad
: 

« Filz si nez et si espurgiez come hom terriens puet estre sez tu que je tieng
entre mes mains ?? 

- Ce est, fet il, l'escuele ou Jhesucriz menja l'aignel le jor de Pasques o ses
deciples. 

Ce est l'escuele qui a servi toz çaux a gré que j'ai trovez en mon servise. 

Ce est l'escuele que onques hons mescreanz ne vit qui ele ne servist a gré. 

Et por ce que ele a servi a gré toutes genz.´ doit ele estre apelee le saint
Graal. 

Or as veu ce que tu as tant desirré a veoir, et ce que tu as couvoitié. 

Mais encor ne l'as tu pas si veu apertement com tu le verras. 

Et sez tu ou ce sera ?? 

Et por ce t'en covient il de ci aler, et fere compaignie a cest saint vessel qui
anuit se partira dou roiaume de Logres, et en tel maniere que jamés n'i sera
veuz. 

Ne des or mes n'en avendra aventure. 

Et sez tu por quoi il s'en partira ?? 

Car il se sont torné a peor vie et a seculer. 

Ja soit ore ce qu'il aient adés esté repeu de la grace de cest saint vessel, 

et por ce qu'il li ont si malement guerredonné les desvest ge de l'anor que je
lor avoie fete, 

et por ce voil je que tu t'en ailles le matin jusqu'a la mer, 

et ilec troveras la nef ou tu preïs l'espee as estranges renges. 

Et por ce que tu n'ailles sels voil ge que tu meines o toi Perceval et Boorz. 

Et neporec por ce que je ne voil pas que tu t'en ailles de cest païs sanz la
garison au Roi Mehaignié voil je que tu pregnes del sanc de ceste lance 

et li en ong les jambes, 

car ce est la chose par quoi il sera gariz, 

ne autre chose nel puet garir. 

- Ha.´ sire, fet Galaad, por quoi ne souffrez vos qu'il viegnent tuit o moi ?? 

ainz l'ai fet en semblance de mes apostres. 

Car tout ausi com il mengierent o moi le jor de la Cene.´ tout ausi mengiez vos
ore o moi a la table dou saint Graal, 

et si estes.xii. ausi com il furent.xii. apostre, 

et je sui li treziemes par desus vos qui doi estre vostre mestres et vostre
pastres. 

Et tout ausi come je les desparti et fis aler par universe monde por preechier.´
tout ausi vos depart je li uns ça li autres la, 

et morroiz tuit en cestui servise ne mes l'un de vos. » 

Atant lor done sa beneïçon, 

et s'esvanoï en tel maniere qu'il ne sorent onques qu'il devindrent, 

ne mes vers le ciel le virent aler. 

Et Galaad vient a la lance qui ert couchiee sus la table 

et toucha au sanc, 

puis vient au roi 

et li en oinst les jambes par la ou il avoit esté feruz, 

et il se vesti maintenant 

et sailli dou lit sainz et haitiez. 

Si rent graces a Nostre Seignor de ce que si soudeinement l'a regardé 

si vesqui puis lonc tens, 

mes ce ne fu pas au siecle, 

car maintenant se rendi en une religion de blans moines. 

Si fist puis Nostre Sires maint bel miracle por amor de lui donc li contes ne
parole pas ici por ce qu'il n'en est mie grant mestier. 

Entor mienuit quant il orent grant piece prié Nostre Seignor qu'il par sa pitié
les conduisist a sauveté de lor ames en quelque leu qu'il alassent si descendi
une voiz entre els qui lor dist : 

« Mi fil et ne mie mi fillastre. Mi ami et ne mie mi guerrier issiez de ceenz 

et alez la ou vos cuidiez mielz fere, et tout einsi com aventure vos conduira. »

Quant il oent ce si responnent tuit a une voiz : 

« Peres des cielx beneoiz soies tu qui nos deignas tenir a tes filz et a tes
amis, 

Artus li boens rois de Bretaingne, La cui proesce nos enseigne Que nos soiens
preu et cortois, Tint cort si riche come rois A cele feste qui tant coste, Qu'an
doit clamer la Pantecoste. 

Li rois fu a Carduel en Gales ; 

Aprés mangier, parmi ces sales, Cil chevalier s'atropelerent La ou dames les
apelerent Ou dameiseles ou puceles. 

Li un recontoient noveles, 

Li autre parloient d'Amors, Des angoisses et des dolors Et des granz biens
qu'orent sovant Li deciple de son covant, Qui lors estoit mout dolz et buens ; 

Mes or i a mout po des suens Qu'a bien pres l'ont ja tuit lessiee, 

S'an est Amors mout abessiee ; 

Car cil qui soloient amer Se feisoient cortois clamer Et preu et large et
enorable ; 

Or est Amors tornee a fable Por ce que cil qui rien n'en santent Dïent qu'il
aiment, 

mes il mantent, 

Et cil fable et mançonge an font Qui s'an vantent et droit n'i ont. 

Mes or parlons de cez qui furent, 

Si leissons cez qui ancor durent, 

Car mout valt mialz, ce m'est avis, Uns cortois morz c'uns vilains vis. 

Por ce me plest a reconter Chose qui face a escouter Del roi qui fu de tel
tesmoing Qu'an en parole et pres et loing ; 

Si m'acort de tant as Bretons Que toz jorz durra li renons 

Et par lui sont amenteü Li boen chevalier esleü Qui a enor se traveillierent. 

Mes cel jor mout se merveillierent Del roi qui einçois se leva ; 

Si ot de tex cui mout greva Et qui mout grant parole an firent, Por ce que
onques mes nel virent A si grant feste an chanbre antrer Por dormir ne por
reposer ; 

Mes cel jor ensi li avint Que la reïne le detint, 

Si demora tant delez li Qu'il s'oblia et endormi. 

A l'uis de la chanbre defors Fu Didonez et Sagremors Et Kex et messire Gauvains,

Et si i fu messire Yvains Et avoec ax Qualogrenanz, Uns chevaliers mout avenanz,
Qui lor a comancié un conte, Non de s'annor, mes de sa honte. 

Queque il son conte contoit Et la reïne l'escoutoit, Si s'est de lez le roi
levee 

Et vient sor ax tot a celee, Qu'ainz que nus la poïst veoir, Se fu lessiee
entr'ax cheoir, Fors que Calogrenanz sanz plus Sailli an piez contre li sus. 

Et Kex, qui mout fu ranponeus, Fel et poignanz et venimeus, Li dist : 

« Par Deu, Qualogrenant, Mout vos voi or preu et saillant, 

Et certes mout m'est bel quant vos Estes li plus cortois de nos ; 

Et bien sai que vos le cuidiez, 

Tant estes vos de san vuidiez. 

S'est droiz que ma dame le cuit Que vos avez plus que nos tuit De corteisie et
de proesce : 

Ja le leissames por peresce, Espoir, que nos ne nos levames Ou por ce que nos ne
deignames. 

Mes par Deu, sire, nel feïsmes, Mes por ce que nos ne veïsmes Ma dame, 

ainz fustes vos levez. 

- Certes, Kex, ja fussiez crevez, Fet la reïne, au mien cuidier, Se ne vos
poïssiez vuidier Del venin don vos estes plains. 

Enuieus estes et vilains, De tancier a voz conpaignons. 

- Dame, se nos n'i gaeignons, Fet Kex, an vostre conpaignie, Gardez que nos n'i
perdiens mie. 

Je ne cuit avoir chose dite Qui me doie estre a mal escrite 

Et, s'il vos plest, teisons nos an : 

Il n'est corteisie ne san De plet d'oiseuse maintenir ; 

Cist plez ne doit avant venir, 

Que nus nel doit an pris monter. 

Mes feites nos avant conter Ce qu'il avoit encomancié, 

Car ci ne doit avoir tancié. » 

A ceste parole s'espont Qualogrenanz, 

et si respont : 

« Dame, fet il, de la tançon Ne sui mie en grant sospeçon ; 

Petit m'an est, 

et mout po pris. 

Se Kex a envers moi mespris, Je n'i avrai ja nul domage : 

A mialz vaillant et a plus sage, Messire Kex, que je ne sui, Avez vos dit honte
et enui, 

Car bien an estes costumiers. 

Toz jorz doit puir li fumiers, Et toons poindre, et maloz bruire, Et felons
enuier et nuire. 

Mes je ne conterai huimés, Se ma dame m'an leisse an pes, 

Et je li pri qu'ele s'an teise, Que la chose qui me despleise Ne me comant, soe
merci. 

- Dame, trestuit cil qui sont ci, Fet Kex, boen gré vos en savront 

Et volantiers l'escoteront ; 

Ne n'an faites ja rien por moi, 

Mes, foi que vos devez le roi, Le vostre seignor et le mien, Comandez li, 

si feroiz bien. 

- Qualogrenant, dist la reïne, Ne vos chaille de l'ataïne Monseignor Keu le
seneschal ; 

Costumiers est de dire mal, Si qu'an ne l'en puet chastier. 

Comander vos vuel et prier Que ja n'en aiez au cuer ire 

Ne por lui ne lessiez a dire Chose qui nos pleise a oïr, Se de m'amor volez
joïr, 

Mes comanciez tot de rechief. 

- Certes, dame, ce m'est mout grief Que vos me comandez a feire ; 

Einz me leissasse.i. des danz traire, Se correcier ne vos dotasse, Que je huimés
rien lor contasse ; 

Mes je ferai ce qu'il vos siet, Comant que il onques me griet, Des qu'il vos
plest ; 

or escotez ! 

Cuers et oroilles m'aportez, 

Car parole est tote perdue S'ele n'est de cuer entandue. 

De cez i a qui la chose oent Qu'il n'entandent, 

et si la loent ; 

Et cil n'en ont ne mes l'oïe, Des que li cuers n'i entant mie ; 

As oroilles vient la parole, Ausi come li vanz qui vole, 

Mes n'i areste 

ne demore, 

Einz s'an part en mout petit d'ore Se li cuers n'est si esveilliez Qu'au prendre
soit apareilliez ; 

Car, s'il la puet an son oïr Prendre, et anclorre, et retenir, Les oroilles sont
voie et doiz Par ou s'an vient au cuer la voiz ; 

Et li cuers prant dedanz le vantre La voiz qui par l'oroille i antre. 

Et qui or me voldra entandre, Cuer et oroilles me doit randre, 

Car ne vuel pas parler de songe, Ne de fable ne de mançonge. 

Il m'avint plus a de.vii. anz Que je, seus come païsanz, Aloie querant
aventures, Armez de totes armeüres Si come chevaliers doit estre ; 

Et tornai mon chemin a destre, Parmi une forest espesse. 

Mout i ot voie felenesse, De ronces et d'espines plainne ; 

A quelqu'enui, a quelque painne, Ting cele voie et ce santier ; 

A bien pres tot le jor antier M'en alai chevalchant issi Tant que de la forest
issi, 

Et ce fu en Broceliande. 

De la forest, en une lande Entrai 

et vi une bretesche A demie liue galesche ; 

Se tant i ot, plus n'i ot pas. 

Cele part ving plus que le pas, 

Vi la bretesche et le fossé Tot anviron parfont et lé, 

Et sor le pont an piez estoit Cil cui la forteresce estoit, Sor son poing.i.
ostor mué. 

Ne l'oi mie bien salué, Quant il me vint a l'estrié prendre, 

Si me comanda a descendre. 

Je descendi, qu'il n'i ot el, 

Car mestier avoie d'ostel ; 

Et il me dist tot maintenant, Plus de.vii. foiz en un tenant, Que beneoite fust
la voie Par ou leanz entrez estoie. 

Atant en la cort en antrames, 

Le pont et la porte passames. 

Enmi la cort au vavasor, Cui Dex doint et joie et enor Tant com il fist moi cele
nuit, Pendoit une table ; 

ce cuit Qu'il n'i avoit ne fer ne fust Ne rien qui de cuivre ne fust. 

Sor cele table, d'un martel Qui panduz ert a.i. postel Feri li vavasors trois
cos. 

Cil qui leissus erent anclos Oïrent la voiz et le son ; 

S'issirent fors de la meison 

Et vienent an la cort aval. 

Je descendi de mon cheval, 

Et uns des sergenz le prenoit ; 

Et je vi que vers moi venoit Une pucele bele et gente. 

En li esgarder mis m'antente, Qu'ele estoit bele et longue et droite. 

De moi desarmer fu adroite, Qu'ele le fist et bien et bel ; 

Et m'afubla d'un cort mantel Vair d'escarlate peonace ; 

Et se nos guerpirent la place, 

Que avoec moi ne avoec li Ne remest nus ; 

ce m'abeli, 

Que plus n'i queroie veoir. 

Et ele me mena seoir El plus bel praelet del monde, Clos de bas mur a la reonde.

La la trovai si afeitiee, Si bien parlant, si anseigniee, De tel solaz et de tel
estre Que mout m'i delitoit a estre, 

Ne ja mes por nul estovoir Ne m'an queïsse removoir ; 

Mes tant me fist, la nuit, de guerre Li vavasors qu'il me vint querre Qant de
soper fu tans et ore ; 

N'i poi plus feire de demore, 

Si fis lors son comandemant. 

Del soper vos dirai briemant Qu'il fu del tot a ma devise, Des que devant moi fu
assise La pucele, qui s'i assist. 

Aprés mangier itant me dist Li vavasors qu'il ne savoit Le terme puis que il
avoit Herbergié chevalier errant Qui aventure alast querant ; 

N'en ot, piece a, nul herbergié. 

Aprés me repria que gié Par son ostel m'an revenisse An guerredon et an servise,

Et je li dis : » 

« Que honte fust de l'escondire ; 

Petit por mon oste feïsse Se cest don li escondeïsse. 

Mout fui bien la nuit ostelez, 

Et mes chevax fu establez, 

Que g'en oi mout proié le soir. 

Lors que l'en pot le jor veoir, Si fu bien fette ma proiere ; 

Mon boen oste et sa fille chiere Au Saint Esperit comandai ; 

A trestoz congié demandai, 

Si m'en alai lués que je poi. 

L'ostel gaires esloignié n'oi Qant je trovai en uns essarz Tors salvages, ors et
lieparz Qui s'antreconbatoient tuit Et demenoient si grant bruit Et tel fierté
et tel orguel, Se voir conuistre vos an vuel, C'une piece me treis arriere, Que
nule beste n'est tant fiere Ne plus orguelleuse de tor. 

Uns vileins, qui resanbloit Mor, Leiz et hideus a desmesure, Einsi tres leide
criature Qu'an ne porroit dire de boche, Assis s'estoit sor une çoche, Une grant
maçue en sa main. 

Je m'aprochai vers le vilain, 

Si vi qu'il ot grosse la teste Plus que roncins ne autre beste, Chevox mechiez
et front pelé, 

S'ot pres de.ii. espanz de lé, Oroilles mossues et granz Autiex com a uns
olifanz, Les sorcix granz et le vis plat, Ialz de çuete et nes de chat, Boche
fandue come lous, Danz de sengler aguz et rous, Barbe rosse, grenons tortiz, Et
le manton aers au piz, Longue eschine torte et boçue. 

Apoiez fu sor sa maçue, Vestuz de robe si estrange Qu'il n'i avoit ne lin ne
lange, 

Einz ot a son col atachiez.II. cuirs, de novel escorchiez, Ou de.ii. tors ou
de.ii. bués. 

An piez sailli li vilains lués Qu'il me vit vers lui aprochier. 

Ne sai s'il me voloit tochier 

Ne ne sai qu'il voloit enprendre, 

Mes je me garni de desfandre Tant que je vi que il estut En piez toz coiz ne ne
se mut, 

Et fu montez desor.i. tronc, 

S'ot bien.xvii. piez de lonc ; 

Si m'esgarda 

ne mot ne dist, Ne plus c'une beste feïst ; 

Et je cuidai qu'il ne seüst Parler ne reison point n'eüst. 

Tote voie tant m'anhardi Que je li dis : 

“ Va, car me di Se tu es boene chose ou non ! ” 

Et il me dist qu'il ert uns hom. 

“ Quiex hom iés tu ? 

Si ne sui autres nule foiz. 

- Que fez tu ci ? 

- Ge m'i estois, 

Et gart les bestes de cest bois. 

- Gardes ? 

Par saint Pere de Rome, Ja ne conuissent eles home ! 

Ne cuit qu'an plain ne an boschage Puisse an garder beste sauvage, N'en autre
leu, por nule chose, S'ele n'est liee et anclose. 

- Je gart si cestes 

et justis Que ja n'istront de cest porpris. 

Di m'an le voir. 

- N'i a celi qui s'ost movoir Des que ele me voit venir ; 

Car quant j'en puis une tenir, Si l'estraing si par les.ii. corz, As poinz que
j'ai et durs et forz, Que les autres de peor tranblent 

Et tot environ moi s'asanblent Ausi con por merci crier ; 

Ne nus ne s'i porroit fier, Fors moi, s'antr'eles s'estoit mis, Qu'il ne fust
maintenant ocis. 

Einsi sui de mes bestes sire, 

Et tu me redevroies dire Quiex hom tu iés et que tu quiers. 

- Je sui, fet il, uns chevaliers Qui quier ce que trover ne puis ; 

Assez ai quis, 

et rien ne truis. 

- Et que voldroies tu trover ? 

Or te pri 

et quier 

et demant, Se tu sez, que tu me consoille Ou d'aventure ou de mervoille. 

- A ce, fet il, faudras tu bien : 

D'aventure ne sai je rien, 

N'onques mes n'en oï parler. 

Mes se tu voloies aler Ci pres jusqu'a une fontainne, N'en revandroies pas sanz
painne, Se ne li randoies son droit. 

Ci pres troveras or endroit.I. Santier qui la te manra. 

Tote la droite voie va, Se bien viax tes pas anploier, Que tost porroies
desvoier : 

Il i a d'autres voies mout. 

La fontainne verras qui bout, 

S'est ele plus froide que marbres. 

Onbre li fet li plus biax arbres C'onques poïst former Nature. 

En toz tens sa fuelle li dure, Qu'il ne la pert por nul iver. 

Et s'i pant uns bacins de fer A une si longue chaainne Qui dure jusqu'an la
fontainne. 

Lez la fontainne troverras.I. perron, tel con tu verras ; Je ne te sai a dire
quel, Que je n'en vi onques nul tel ; Et d'autre part une chapele, Petite, 

mes ele est mout bele. 

S'au bacin viax de l'eve prandre Et desus le perron espandre, La verras une tel
tanpeste Qu'an cest bois ne remanra beste, Chevriax ne cers ne dains ne pors, 

Nes li oisel s'an istront fors ; 

Car tu verras si foudroier, Vanter, et arbres peçoier, Plovoir, toner et
espartir Que, se tu t'an puez departir Sanz grant enui et sanz pesance, Tu seras
de meillor cheance Que chevaliers qui i fust onques. ” 

Del vilain me parti adonques, Qu'il i ot la voie mostree. 

Espoir si fu tierce passee 

Et pot estre pres de midi Quant l'arbre et la fontainne vi. 

Bien sai de l'arbre, c'est la fins, Que ce estoit li plus biax pins Qui onques
sor terre creüst. 

Ne cuit c'onques si fort pleüst Que d'eve i passast une gote, 

Einçois coloit par desor tote. 

A l'arbre vi le bacin pandre, Del plus fin or qui fust a vandre Encor onques en
nule foire. 

Li perrons ert d'une esmeraude, Perciee ausi com une boz, 

Et s'a.iiii. rubiz desoz, Plus flanboianz et plus vermauz Que n'est au matin li
solauz, Qant il apert en oriant. 

Ja, que je sache a esciant, Ne vos an mantirai de mot. 

La mervoille a veoir me plot De la tanpeste et de l'orage, 

Don je ne me ting mie a sage, 

Que volentiers m'an repantisse Tot maintenant, se je poïsse, Quant je oi le
perron crosé De l'eve au bacin arosé. 

Mes trop en i verssai, 

ce dot ; 

Que lors vi le ciel si derot Que de plus de.xiiii. parz Me feroit es ialz li
esparz 

Et les nues tot mesle mesle Gitoient pluie, noif et gresle. 

Tant fu li tans pesmes et forz Que cent foiz cuidai estre morz Des foudres
qu'antor moi cheoient Et des arbres qui peceoient. 

Sachiez que mout fui esmaiez, Tant que li tans fu rapaiez. 

Mes Dex tost me rasegura, 

Que li tans gaires ne dura 

Et tuit li vant se reposerent ; 

Des que Deu plot, vanter n'oserent. 

Et quant je vi l'air cler et pur, De joie fui toz asseür, 

Que joie, s'onques la conui, Fet tot oblier grant enui. 

Jusque li tans fu trespassez, Vi sor le pin toz amassez Oisiax, s'est qui croire
le vuelle, Qu'il n'i paroit branche ne fuelle Que tot ne fust covert d'oisiax ;

S'an estoit li arbres plus biax ; 

Doucemant li oisel chantoient Si que mout bien s'antracordoient ; 

Et divers chanz chantoit chascuns, C'onques ce que chantoit li uns A l'autre
chanter ne oï. 

De lor joie me resjoï, 

S'escoutai tant qu'il orent fet Lor servise trestot a tret ; 

Que mes n'oï si bele joie 

Ne ja ne cuit que nus hom l'oie Se il ne va oïr celi Qui tant me plot et abeli
Que je m'an dui por fos tenir. 

Tant i fui que j'oï venir Chevaliers, 

ce me fu avis, 

Bien cuidai que il fussent dis, 

Tel noise et tel bruit demenoit Uns seus chevaliers qui venoit. 

Quant ge le vi tot seul venant, Mon cheval restraing maintenant 

N'a monter demore ne fis ; 

Et cil, come mautalentis, Vint plus tost c'uns alerions, Fiers par sanblant come
lions. 

De si haut con il pot crier Me comança a desfier, 

Et dist : 

“ Vassax, mout m'avez fet, Sanz desfiance, honte et let. 

Desfier me deüssiez vos Se il eüst reison an vos, Ou au moins droiture requerre
Einz que vos me meüssiez guerre. 

Mes se je puis, sire vasax, Sor vos retornera cist max Del domage qui est paranz
; 

Environ moi est li garanz De mon bois qui est abatuz. 

Plaindre se doit qui est batuz ; 

Et je me plaing, 

si ai reison, Que vos m'avez de ma meison Fors chacié a foudre et a pluie. 

Fet m'avez chose qui m'enuie, 

Et dahez ait cui ce est bel, 

Qu'an mon bois et an mon chastel M'avez feite tele envaïe Ou mestier ne m'eüst
aïe Ne de grant tor ne de haut mur. 

Onques n'i ot home asseür An forteresce qui i fust De dure pierre ne de fust. 

Mes sachiez bien que des or mes N'avroiz de moi trives ne pes. ” 

A cest mot, nos antrevenimes, 

Les escuz anbraciez tenimes, 

Si se covri chascuns del suen. 

Li chevaliers ot cheval buen Et lance roide ; 

et fu sanz dote Plus granz de moi la teste tote. 

Einsi del tot a meschief fui, 

Que je fui plus petiz de lui Et ses chevax miaudres del mien. 

Parmi le voir, ce sachiez bien, M'an vois por ma honte covrir. 

Si grant cop con je poi ferir Li donai, c'onques ne m'an fains ; 

El conble de l'escu l'atains ; 

S'i mis trestote ma puissance Si qu'an pieces vola ma lance ; 

Et la soe remest antiere, Qu'ele n'estoit mie legiere, Einz pesoit plus, au mien
cuidier, Que nule lance a chevalier, Qu'ainz nule si grosse ne vi. 

Et li chevaliers me feri Si duremant que del cheval Parmi la crope, contreval,
Me mist a la terre tot plat ; 

Si me leissa honteus et mat, C'onques puis ne me regarda. 

Mon cheval prist 

et moi leissa, 

Si se mist arriere a la voie. 

Et je, qui mon roi ne savoie, Remés angoisseus et pansis. 

Delez la fontainne m'asis.I. petit, 

si me sejornai ; 

Le chevalier siudre n'osai, Que folie feire dotasse. 

Et, se je bien siudre l'osasse, Ne sai ge que il se devint. 

En la fin, volantez me vint Qu'a mon oste covant tanroie Et que a lui m'an
revanroie. 

Ensi me plot, 

ensi le fis ; 

Mes jus totes mes armes mis Por plus aler legieremant ; 

Si m'an reving honteusemant. 

Qant je ving la nuit a ostel, Trovai mon oste tot autel, Ausi lié et ausi
cortois Come j'avoie fet einçois. 

Onques de rien ne m'aparçui, Ne de sa fille ne de lui, Que moins volentiers me
veïssent Ne que moins d'enor me feïssent Qu'il avoient fet l'autre nuit. 

Grant enor me porterent tuit, Les lor merciz, an la meison ; 

Et disoient c'onques mes hom N'an eschapa, que il seüssent Ne que il oï dire
eüssent, De la don j'estoie venuz, Qu'il n'i fust morz ou retenuz. 

Ensi alai, 

ensi reving ; 

Au revenir por fol me ting. 

Si vos ai conté come fos Ce c'onques mes conter ne vos. 

- Par mon chief, fet messire Yvains, Vos estes mes cosins germains, 

Si nos devons mout entramer ; 

Mes de ce vos puis fol clamer Quant vos tant le m'avez celé. 

Se je vos ai fol apelé, Je vos pri qu'il ne vos an poist, 

Que se je puis et il me loist, G'irai vostre honte vangier. 

- Bien pert que c'est aprés mangier, 

Fet Kex, qui teire ne se pot. 

Plus a paroles an plain pot De vin qu'an un mui de cervoise. 

L'en dit que chaz saous s'anvoise. 

Aprés mangier, sanz remuer, Vet chascuns Loradin tuer, 

Et vos iroiz vengier Forré ! 

Sont vostre panel aborré Et voz chauces de fer froiees Et voz banieres
desploiees ? 

Or tost, por Deu, messire Yvain, Movroiz vos enuit ou demain ? 

Feites le nos savoir, biax sire, Quant vos iroiz an cest martire, Que nos vos
voldrons convoier ; 

N'i avra prevost ne voier Qui volantiers ne vos convoit. 

Et si vos pri, comant qu'il soit, 

N'en alez pas sanz noz congiez. 

Et se vos anquenuit songiez Malvés songe, si remenez ! 

Estes vos forssenez, Messire Kex, 

fet la reïne, 

Que vostre leingue onques ne fine ? 

La vostre leingue soit honie, 

Que tant i a d'escamonie ! 

Certes, vostre leingue vos het, 

Que tot le pis que ele set Dit a chascun, comant qu'il soit. 

Leingue qui onques ne recroit De mal dire soit maleoite ! 

La vostre leingue si esploite Qu'ele vos fet par tot haïr : 

Mialz ne vos puet ele traïr. 

Bien sachiez, 

je l'apeleroie De traïson, s'ele estoit moie. 

Home qu'an ne puet chastier Devroit en au mostier lier Come desvé, devant les
prones. 

- Certes, dame, de ses ranposnes, Fet messire Yvains, ne me chaut. 

Tant puet 

et tant set 

et tant vaut Messire Kex an totes corz Qu'il n'i iert ja müez ne sorz. 

Bien set ancontre vilenie Respondre san et corteisie, 

Ne nel fist onques autremant. 

Or savez vos bien se je mant. 

Mes je n'ai cure de tancier Ne de folie ancomancier ; 

Que cil ne fet pas la meslee Qui fiert la premiere colee, 

Einz la fet cil qui se revanche. 

Bien tanceroit a un estrange Qui ranpone son conpaignon. 

Ne vuel pas sanbler le gaignon Qui se herice et se reguingne Qant autres
gaingnons le rechingne. » 

Queque il parloient ensi, Li rois fors de la chanbre issi, Ou il ot fet longue
demore, Que dormi ot jusqu'a ceste ore. 

Et li baron, quant il le virent, Tuit an piez contre lui saillirent 

Et il toz raseoir les fist. 

Delez la reïne s'asist, 

Et la reïne maintenant Les noveles Calogrenant Li reconta tot mot a mot, 

Que bien et bel conter li sot. 

Li rois les oï volantiers 

Et fist trois sairemanz antiers, L'ame Uterpandagron son pere Et la son fil et
la sa mere, Qu'il iroit veoir la fontaine, Ja einz ne passeroit quinzaine, Et la
tempeste et la mervoille, Si que il i vanra la voille Monseignor Saint Jehan
Baptiste, 

Et s'i panra la nuit son giste, 

Et dit que avoec lui iroient Tuit cil qui aler i voldroient. 

De ce que li rois devisa Tote la corz mialz l'en prisa, 

Car mout i voloient aler Li baron et li bacheler. 

Mes qui qu'an soit liez et joianz, Messire Yvains an fu dolanz, Qu'il i cuidoit
aler toz seus ; 

Si fu destroiz et angoisseus Del roi, qui aler i devoit. 

Por ce seulemant li grevoit Qu'il savroit bien que la bataille Avroit messire
Kex, sanz faille, Einz que il, s'il la requeroit ; 

Ja vehee ne li seroit ; 

Ou messire Gauvains meïsmes, Espoir, li demandera primes. 

Se nus de ces deus la requiert, Ja contredite ne lor iert. 

Mes il ne les atendra mie, Qu'il n'a soing de lor conpaignie, 

Einçois ira toz seus, son vuel, Ou a sa joie ou a son duel, 

Et, qui que remaigne a sejor, Il vialt estre jusqu'a tierz jor An Broceliande, 

et querra, S'il puet, tant que il troverra L'estroit santier tot boissoneus, Que
trop an est cusançoneus, Et la lande et la meison fort Et le solaz et le deport
De la cortoise dameisele Qui mout est avenanz et bele, Et le prodome avoec sa
fille, Qui a enor feire s'essille, 

Tant est frans et de boene part. 

Puis verra la tor et l'essart Et le grant vilain qui le garde. 

Li veoirs li demore 

et tarde Del vilain qui tant par est lez, Granz et hideus et contrefez Et noirs
a guise d'esperon. 

Puis verra, s'il puet, le perron Et la fontainne et le bacin Et les oisiax desor
le pin ; 

Si fera plovoir et vanter. 

Mes il ne s'en quiert ja vanter 

Ne ja, son vuel, nus nel savra Jusque tant que il en avra Grant honte ou grant
enor eüe, 

Puis si soit la chose seüe. 

Messire Yvains de la cort s'anble Si qu'a nul home ne s'asanble, 

Mes seus vers son ostel s'en va. 

Tote sa mesniee trova, 

Si comande a metre sa sele 

Et un suen escuier apele Cui il ne celoit nule rien. 

« Di va ! fet il, avoec moi vien La fors 

et mes armes m'aporte ! 

Je m'an istrai par cele porte Sor mon palefroi, tot le pas. 

Garde, 

ne demorer tu pas, 

Qu'il me covient mout loing errer. 

Et mon cheval fai bien ferrer, 

Si l'amainne tost aprés moi, 

Puis ramanras mon palefroi. 

Mes garde bien, ce te comant, S'est nus qui de moi te demant, Que ja noveles li
an dies. 

Se or de rien an moi te fies, Ja mar t'i fieroies mes. 

- Sire, fet il, or aiez pes, 

Que ja par moi nus nel savra. 

Alez, 

que je vos siudrai la. » 

Messire Yvains maintenant monte, Qu'il vangera, s'il puet, la honte Son cosin
einz que il retort. 

Li escuiers maintenant cort Au boen cheval, 

si monta sus, 

Que de demore n'i ot plus, 

Qu'il n'i failloit ne fers ne clos. 

Son seignor siust toz les galos Tant que il le vit descendu, Qu'il l'avoit un po
atendu Loing del chemin, en.i. destor. 

Tot son hernois et son ator En aporte ; 

cil l'atorna. 

Messire Yvains ne sejorna, Puis qu'armez fu, ne tant ne quant, 

Einçois erra chascun jor tant, Par montaignes et par valees Et par forez longues
et lees, Par leus estranges et salvages, 

Et passa mainz felons passages Et maint peril et maint destroit Tant qu'il vint
au santier estroit Plain de ronces et d'oscurtez ; 

Et lors fu il asseürez Qu'il ne pooit mes esgarer. 

Qui que le doie conparer, Ne finera tant que il voie Le pin qui la fontainne
onbroie, Et le perron et la tormante Qui grausle et pluet et tone et vante. 

La nuit ot, ce poez savoir, Tel oste com il vost avoir ; 

Car plus de bien et plus d'enor Trueve il assez el vavasor Que ne vos ai conté
et dit ; 

Et an la pucele revit De san et de biauté cent tanz Que n'ot conté Calogrenanz,

Qu'an ne puet pas dire la some De prode fame et de prodome, Des qu'il s'atorne a
grant bonté. 

Ja n'iert tot dit ne tot conté, 

Que leingue ne puet pas retreire Tant d'enor con prodon set feire. 

Messire Yvains cele nuit ot Mout boen ostel, 

et mout li plot. 

Et vint es essarz l'andemain, 

Si vit les tors et le vilain, Qui la voie li anseingna ; 

Mes de cent foiz se seingna De la mervoille que il ot, Comant Nature feire sot
Oevre si leide et si vilainne. 

Puis erra jusqu'a la fontainne, 

Si vit qanqu'il voloit veoir. 

Sanz arester et sanz seoir, Verssa sor le perron de plain De l'eve le bacin tot
plain. 

Et maintenant vanta 

et plut 

Et fist tel tans con faire dut. 

Et quant Dex redona le bel, Sor le pin vindrent li oisel 

Et firent joie merveilleuse Sor la fontainne perilleuse. 

Einz que la joie fust remeise, Vint, d'ire plus ardanz que breise, Uns
chevaliers a si grant bruit Con s'il chaçast.i. cerf de ruit. 

Et maintenant qu'il s'antrevirent, S'antrevindrent 

et sanblant firent Qu'il s'antrehaïssent de mort. 

Chascuns ot lance roide et fort ; 

Si s'antredonent si granz cos Qu'an.ii. les escuz de lor cos Percent, 

et li hauberc deslicent ; 

Les lances fandent 

et esclicent, 

Et li tronçon volent an haut. 

Li uns l'autre a l'espee assaut ; 

Si ont, au chaple des espees, Les guiges des escuz colpees Et les escuz
dehachiez toz, Et par desus et par desoz, Si que les pieces an depandent 

N'il ne s'an cuevrent 

ne desfandent ; 

Car si les ont harigotez Qu'a delivre sor les costez Et sor les piz et sor les
hanches Essaient les espees blanches. 

Felenessemant s'antrespruevent 

N'onques d'un estal ne se muevent Ne plus que feïssent dui gres ; 

Einz dui chevalier plus angrés Ne furent de lor mort haster. 

N'ont cure de lor cos gaster, 

Que mialz qu'il pueent les anploient. 

Les hiaumes anbuingnent 

et ploient 

Et des haubers les mailles volent, Si que del sanc assez se tolent ; 

Car d'ax meïsmes sont si chaut Lor hauberc que li suens ne vaut A chascun gueres
plus d'un froc. 

Anz el vis se fierent d'estoc, 

S'est mervoille comant tant dure Bataille si fiere et si dure. 

Mes andui sont de si fier cuer Que li uns por l'autre, a nul fuer, De terre.i.
pié ne guerpiroit Se jusqu'a mort ne l'enpiroit. 

Et de ce firent mout que preu C'onques lor cheval an nul leu Ne ferirent ne
maheignierent, Qu'il ne vostrent ne ne deignierent, 

Mes toz jorz a cheval se tienent 

Que nule foiz a pié ne vienent ; 

S'an fu la bataille plus bele. 

En la fin, son hiaume escartele Au chevalier messire Yvains. 

Del cop fu estonez et vains Li chevaliers ; 

mout s'esmaia, Qu'ainz si felon cop n'essaia, Qu'il li ot desoz le chapel Le
chief fandu jusqu'au cervel, Tant que del cervel et del sanc Taint la maille del
hauberc blanc, 

Don si tres grant dolor santi Qu'a po li cuers ne li manti. 

S'il s'an foï, n'a mie tort, Qu'il se santi navrez a mort ; 

Car riens ne li valut desfansse. 

Si tost s'an fuit, com il s'apansse, Vers son chastel, toz esleissiez, 

Et li ponz li fu abeissiez Et la porte overte a bandon ; 

Et messire Yvains de randon Quanqu'il puet aprés esperone. 

Si con girfauz grue randone, Qui de loing muet et tant l'aproche Qu'il la cuide
panre et n'i toche, Ensi cil fuit, 

et cil le chace Si pres qu'a po qu'il ne l'anbrace, 

Et si ne le par puet ataindre ; 

Et s'est si pres que il l'ot plaindre De la destrece que il sant. 

Mes toz jorz a foïr entant 

Et cil de chacier s'esvertue, 

Qu'il crient sa poinne avoir perdue Se mort ou vif ne le retient, 

Que des ranpones li sovient Que messire Kex li ot dites. 

N'est pas de la promesse quites Que son cosin avoit promise, 

Ne creüz n'iert an nule guise S'anseignes veraies n'an porte. 

A esperon jusqu'a la porte De son chastel l'en a mené ; 

Si sont anz enbedui antré. 

Home ne fame n'i troverent Es rues par ou il antrerent, 

Si vindrent anbedui d'eslés Parmi la porte del palés. 

La porte fu mout haute et lee, 

Si avoit si estroite antree Que dui home ne dui cheval Sanz anconbrier et sanz
grant mal N'i pooient ansanble antrer N'anmi la porte entrancontrer ; 

Car ele estoit autresi faite Con l'arbaleste qui agaite Le rat, quant il vient
au forfet ; 

Et l'espee est an son aguet Desus, qui tret et fiert et prant, 

Qu'ele eschape lors 

et descent Que riens nule adoise a la clef, Ja n'i tochera si soef. 

Ensi desus la porte estoient Dui trabuchet qui sostenoient Amont une porte
colant De fer esmolue et tranchant ; 

Se riens sor ces engins montoit, La porte d'amont descendoit ; 

S'estoit pris et dehachiez toz Cui la porte ateignoit desoz. 

Et tot enmi a droit conpas Estoit si estroiz li trespas Con se fust uns santiers
batuz. 

El droit santier s'est anbatuz Li chevaliers mout sagemant 

Et messire Yveins folemant Hurte grant aleüre aprés, 

Si le vint ateignant si pres Qu'a l'arçon derriere le tint ; 

Et de ce mout bien li avint Qu'il se fu avant estanduz : 

Toz eüst esté porfanduz, Se ceste avanture ne fust, 

Que li chevax marcha le fust Qui tenoit la porte de fer. 

Si con li deables d'anfer, Descent la porte 

et chiet aval Sanz enconbrier et sanz grant mal Derriere, 

et tranche tot par mi ; 

Mes ne tocha, la Deu merci, Monseignor Yvein maintenant, Qu'a res del dos li
vint reant, Si c'anbedeus les esperons Li trancha a res des talons, 

Et il cheï mout esmaiez ; 

Cil qui estoit a mort plaiez Li eschapa en tel meniere. 

Une autel porte avoit derriere Come cele devant estoit. 

Li chevaliers qui s'an fuioit Par cele porte s'an foï 

Et la porte aprés lui cheï. 

Ensi fu messire Yvains pris. 

Mout angoisseus et antrepris Remest dedanz la sale anclos, Qui tote estoit
cielee a clos Dorez, et pointes les meisieres De boene oevre et de colors
chieres. 

Mes de rien si grant duel n'avoit Con de ce que il ne savoit Quel part cil an
estoit alez. 

Une chanbrete iqui delez Oï ovrir ; d'un huis estroit, 

Queque il ert an son destroit, S'an issi une dameisele, Gente de cors et de vis
bele, 

Et l'uis aprés li referma. 

Qant monseignor Yvein trova, Si l'esmaia mout de premiers : 

« Certes, fet ele, chevaliers, Je criem que mal soiez venuz : 

Se vos estes ceanz tenuz, Vos i seroiz toz depeciez, 

Que mes sire est a mort plaiez 

Et bien sai que vos l'avez mort. 

Ma dame an fet.i. duel si fort, 

Et ses genz anviron lui crïent, Que par po de duel ne s'ocïent ; 

Si vos sevent il bien ceanz, 

Mes entr'ax est li diax si granz Que il n'i pueent or entandre ; 

Si vos voelent ocirre ou pandre : 

A ce ne pueent il faillir, Qant il vos voldront assaillir. » 

Et messire Yvains li respont : 

« Ja, se Deu plest, ne m'ocirront 

Ne ja par aus pris ne serai. 

N'est mie prodon qui trop dote ; 

Por ce cuit que prodom soiez Que n'iestes pas trop esmaiez. 

Et sachiez bien, 

se je pooie, Servise et enor vos feroie, 

Car vos la feïstes ja moi. 

Une foiz, a la cort le roi M'envoia ma dame an message. 

Espoir, si ne fui pas si sage, Si cortoise, ne de tel estre Come pucele deüst
estre ; 

Mes onques chevalier n'i ot Qu'a moi deignast parler.i. mot Fors vos, tot seul,
qui estes ci ; 

Mes vos, la vostre grant merci, M'i enorastes 

et servistes. 

De l'enor que vos m'i feïstes Vos randrai ja le guerredon. 

Bien sai comant vos avez non 

Et reconeü vos ai bien : 

Filz estes au roi Urien 

Et s'avez non messire Yvains. 

Or soiez seürs et certains Que ja, se croire me volez, N'i seroiz pris ne afolez
; 

Et cest mien anelet prendroiz 

Et, s'il vos plest, sel me randroiz Quant je vos avrai delivré. » 

Lors li a l'anelet livré, 

Si li dist qu'il avoit tel force Com a, desus le fust, l'escorce, 

Qu'el le cuevre, qu'an n'en voit point ; 

Mes il covient que l'en l'anpoint Si qu'el poing soit la pierre anclose ; 

Puis n'a garde de nule chose Cil qui l'anel an son doi a, 

Que ja veoir ne le porra Nus hom, tant ait les ialz overz, Ne que le fust qui
est coverz De l'escorce, qu'an n'en voit point. 

Monseignor Yvain ce anjoint, 

Et, quant ele li ot ce dit, Sel mena seoir en.i. lit Covert d'une coute si riche
Qu'ainz n'ot tel li dus d'Osteriche ; 

Cele dit que, se il voloit, A mangier li aporteroit ; 

Et il dist qu'il li estoit bel. 

La dameisele cort isnel En sa chanbre 

et revint mout tost, 

S'aporta.i. chapon en rost Et vin qui fu de boene grape, Plain pot, covert de
blanche nape ; 

Si li a a mangier offert Cele qui volentiers le sert ; 

Et cil, cui bien estoit mestiers, Menja 

et but mout volentiers. 

Quant il ot mangié et beü, Furent par leanz espandu Li chevalier qui le
queroient, Qui lor seignor vangier voloient, Qui ja estoit an bieres mis. 

Et cele li a dit : 

« Amis, Oez qu'il vos quierent ja tuit ; 

Mout i a grant noise et grant bruit, 

Mes, qui que veigne et qui que voise, Ne vos movez ja por la noise, 

Que vos ne seroiz ja trovez, Se de cest lit ne vos movez ; 

Ja verroiz plainne ceste sale De gent mout enuieuse et male Qui trover vos i
cuideront ; 

Et si cuit qu'il aporteront Par ci le cors por metre an terre ; 

Si vos comanceront a querre Et desoz bans et desoz liz. 

Si seroit solaz et deliz A home qui peor n'avroit, Quant gent si avuglez verroit
; 

Qu'il seront tuit si avuglé, Si desconfit, si desjuglé Que il anrageront tuit
d'ire ; 

Je ne vos sai ore plus dire 

Ne je n'i os plus demorer. 

Mes Deu puisse je aorer, Qui m'a doné le leu et l'eise De feire chose qui vos
pleise, 

Que mout grant talant en avoie. » 

Lors s'est arriers mise a la voie 

Et, quant ele s'an fu tornee, Fu tote la genz atornee, Qui de.ii. parz as portes
vindrent Et bastons et espees tindrent ; 

Si ot mout grant fole et grant presse De gent felenesse et angresse ; 

Et virent del cheval tranchié, Devant la porte, la mitié. 

Lors si cuidoient estre cert, Qant li huis seroient overt, Que dedanz celui
troveroient Que il por ocirre queroient. 

Puis firent traire amont les portes, Par coi maintes genz furent mortes, 

Mes il n'i ot a celui triege Tandu ne trebuchet ne piege, 

Einz i entrerent tuit de front ; 

Et l'autre mitié trovee ont Del cheval mort devant le suel ; 

Mes onques entr'ax n'orent oel Don monseignor Yvain veïssent, Que mout
volentiers oceïssent ; 

Et il les veoit anragier Et forssener et correcier ; 

Et disoient : 

« Ce, que puet estre ? 

Que ceanz n'a huis ne fenestre Par ou riens nule s'an alast, Se ce n'ert oisiax
qui volast Ou escuriax ou cisemus Ou beste ausi petite ou plus, 

Que les fenestres sont ferrees, 

Et les portes furent fermees Lors que mes sire en issi fors ; 

Morz ou vis est ceanz li cors, 

Que defors ne remest il mie. 

La sele assez plus que demie Est ça dedanz, 

ce veons bien, 

Ne de lui ne trovomes rien Fors que les esperons tranchiez Qui li cheïrent de
ses piez. 

Si lessomes ester ces gengles, 

Qu'ancor est il ceanz, 

ce cuit, 

Ou nos somes anchanté tuit, 

Ou tolu le nos ont maufé. » 

Ensi trestuit d'ire eschaufé Parmi la sale le queroient 

Et parmi les paroiz feroient Et par les liz et par les bans ; 

Mes des cos fu quites et frans Li liz ou cil estoit couchiez, 

Qu'il n'i fu feruz ne tochiez. 

Mes assez ferirent antor 

Et mout randirent grant estor Par tot leanz de lor bastons, Com avugles qui a
tastons Va aucune chose cerchant. 

Quequ'il aloient reverchant Desoz liz et desoz eschames, Vint une des plus beles
dames C'onques veïst riens terriene. 

De si tres bele crestiene Ne fu onques plez ne parole ; 

Mes de duel feire estoit si fole Qu'a po qu'ele ne s'ocioit. 

A la foiee, si crioit Si haut com ele pooit plus, 

Et recheoit pasmee jus. 

Et quant ele estoit relevee, Ausi come fame desvee, Se comançoit a dessirier Et
ses chevols a detranchier ; 

Ses mains detuert 

et ront ses dras, 

Si se repasme a chascun pas, 

Ne riens ne la puet conforter, 

Que son seignor en voit porter Devant li, en la biere, mort, Don ja ne cuide
avoir confort ; 

Por ce crioit a haute voiz. 

L'eve beneoite et les croiz Et li cierge aloient avant Avoec les dames d'un
covant, Et li texte et li ancenssier Et li clerc, qui sont despanssier De feire
la haute despansse A cui la cheitive ame pansse. 

Messire Yvains oï les criz Et le duel, qui ja n'iert descriz, 

Ne nus ne le porroit descrivre, 

Ne tex ne fu escriz an livre ; 

Et la processions passa, 

Mes enmi la sale amassa Entor la biere uns granz toauz, 

Que li sans chauz, clers, et vermauz Rissi au mort parmi la plaie ; 

Et ce fu provance veraie Qu'ancor estoit leanz, sanz faille, Cil qui ot feite la
bataille Et qui l'avoit mort et conquis. 

Lors ont par tot cerchié et quis Et reverchié et tremué, Si que tuit furent
tressué De grant angoisse et de tooil Qu'il orent por le sanc vermoil Qui devant
aus fu degotez. 

Puis fu mout feruz et botez Messire Yveins, la ou il jut ; 

Mes ainz por ce ne se remut. 

Et les genz plus et plus crioient Por les plaies qui escrevoient ; 

Si se mervoillent por coi seinnent, 

N'il ne truevent de coi se pleingnent, 

Et dit chascuns et cil et cist : 

« Entre nos est cil qui l'ocist, 

Ne nos ne le veomes mie : 

Ce est mervoille et deablie. » 

Por ce tel duel par demenoit La dame qu'ele forssenoit Et crioit come fors del
san : 

« Ha ! Dex, don ne trovera l'an L'omecide, le traïtor Qui m'a ocis mon boen
seignor ? 

Voirs Dex, li torz an seroit tuens Se tu l'en leisses eschaper. 

Autrui que toi n'en doi blasmer, 

Que tu le m'anbles a veüe. 

Einz tex force ne fu veüe Ne si lez torz con tu me fez, 

Que nes veoir ne le me lez, Celui qui est si pres de moi. 

Bien puis dire, quant je nel voi, Que antre nos s'est ceanz mis Ou fantosmes ou
anemis ; 

S'an sui anfantosmee tote ; 

Ou il est coarz, 

si me dote ; 

Coarz est il, quant il me crient : 

De grant coardise li vient Qant devant mostrer ne s'ose. 

Ha ! fantosme, coarde chose, Por qu'iés vers moi acoardie Quant vers mon seignor
fus hardie ? 

Que ne t'ai ore an ma baillie ? 

Ta puissance fust ja faillie ! 

Por coi ne te puis or tenir ? 

Mes ce, comant pot avenir Que tu mon seignor oceïs Se an traïson nel feïs ? 

Ja voir par toi conquis ne fust Mes sires, se veü t'eüst, 

Qu'el monde son paroil n'avoit, 

Ne Dex ne hom ne l'i savoit, 

Ne il n'en i a mes nul tex. 

Certes, se tu fusses mortex, N'osasses mon seignor atendre, 

Qu'a lui ne se pooit nus prendre. » 

Ensi la dame se debat, 

Ensi tot par li se conbat, 

Ensi tot par li se confont 

Et, avoec lui, ses genz refont Si grant duel que greignor ne pueent. 

Le cors an portent, 

si l'anfueent ; 

Et tant ont quis et tribolé Que de querre sont saolé ; 

Si le leissent tot par enui, 

Qu'il ne pueent veoir nelui Qui de rien an face a mescroire. 

Et les nonains et li provoire Orent ja fet tot le servise ; 

Repeirié furent de l'iglise Et venu sor la sepouture. 

Mes de tot ice n'avoit cure La dameisele de la chanbre ; 

De monseignor Yvain li manbre ; 

S'est a lui venue mout tost 

Et dit : 

« Biau sire, a mout grant ost A ceanz ceste gent esté. 

Mout ont par ceanz tanpesté Et reverchiez toz ces quachez, Plus menuemant que
brachez Ne vet tracent perdriz ne caille. 

Peor avez eü sanz faille. 

- Par foi, fet il, vos dites voir ; 

Ja si grant ne cuidai avoir. 

Encores, se il pooit estre, Ou par pertuis ou par fenestre Verroie volentiers la
fors La procession et le cors. » 

Qu'il volsist qu'il fussent tuit ars, Si li eüst costé cent mars. 

Mes por la dame de la vile, Que il voloit veoir, le dist ; 

Et la dameisele le mist A une fenestre petite. 

Quanqu'ele puet vers lui s'aquite De l'enor qu'il li avoit feite. 

Parmi cele fenestre agueite Messire Yvains la bele dame, Qui dit : 

« Biau sire, de vostre ame Ait Dex merci, si voiremant Com onques, au mien
esciant, Chevaliers sor cheval ne sist Qui de rien nule vos vausist. 

De vostre enor, biax sire chiers, Ne fu onques nus chevaliers, Ne de la vostre
conpaignie ; 

Largesce estoit la vostre amie Et Hardemanz vostre conpainz. 

En la conpaignie des sainz Soit la vostre ame, biax dolz sire ! » 

Lors se deront 

et se dessire Trestot quanque as mains li vient. 

A mout grant poinne se retient Messire Yveins, a que qu'il tort, Que les mains
tenir ne li cort. 

Mes la dameisele li prie 

Et loe 

et comande 

et chastie, Come gentix et deboneire, Qu'il se gart de folie feire 

Et dit : 

« Vos estes ci mout bien. 

Gardez, 

ne vos movez por rien Tant que cist diaus soit abeissiez ; 

Et ces genz departir leissiez, 

Qu'il se departiront par tens. 

S'or vos contenez a mon sens, Si con je vos lo contenir, Granz biens vos an
porra venir. 

Ci poez ester et seoir, Et anz et fors les genz veoir Qui passeront parmi la
voie, 

Ne ja n'iert nus hom qui vos voie, 

Si avroiz mout grant aventage ; 

Mes gardez vos de dire outrage, 

Car qui se desroie et sormoinne Et d'outrage feire se poinne Qant il en a et
eise et leu, Je l'apel plus malvés que preu. 

Gardez, se vos pansez folie, Que por ce ne la feites mie. 

Li sages son fol pansé cuevre 

Et met, s'il puet, le san a oevre. 

Or vos gardez bien come sages Que n'i lessiez la teste an gages, 

Qu'il n'en panroient reançon ; 

Soiez por vos an cusançon, 

Et de mon consoil vos soveigne ; 

S'estez an pes tant que je veigne, 

Que je n'os plus ci arester, 

Car g'i porroie trop ester, Espoir que l'en m'an mescresroit Por ce que l'en ne
me verroit Avoec les autres an la presse, 

S'an panroie male confesse. » 

Atant s'en part 

et cil remaint, Qui ne set an quel se demaint, 

Que del cors qu'il voit qu'an enfuet Li poise, quant avoir n'en puet Aucune
chose qui l'an port Tesmoing qu'il l'a ocis et mort. 

S'il n'en a tesmoing et garant Que mostrer puisse a parlemant, Donc iert il
honiz en travers, 

Tant est Kex et fel et pervers, Plains de ranpones et d'enui, Qu'il ne garra ja
mes a lui, 

Einz l'ira formant afeitant Et gas et ranpones gitant, Ausi con il fist l'autre
jor. 

Males ranpones a sejor Li sont el cors batanz et fresches. 

Mes de son cuer et de ses lermes Li radolcist novele Amors Qui par sa terre a
fet.i. cors, 

S'a tote sa proie acoillie ; 

Son cuer a o soi s'anemie, 

S'aimme la rien qui plus le het. 

Bien a vangiee, et si nel set, La dame la mort son seignor ; 

Vangence en a feite greignor Que ele panre n'an seüst S'Amors vangiee ne l'eüst,
Qui si dolcemant le requiert Que par les ialz el cuer le fiert ; 

Et cist cos a plus grant duree Que cos de lance ne d'espee : 

Cos d'espee garist 

et sainne Mout tost, des que mires i painne ; 

Et la plaie d'Amors anpire Qant ele est plus pres de son mire. 

Cele plaie a messire Yvains, Dom il ne sera ja mes sains, 

Qu'Amors s'est tote a lui randue. 

Les leus ou ele ert espandue Vet reverchant, 

et si s'an oste ; 

Ne vialt avoir ostel ne oste Se cestui non, 

et que preuz fet Quant de malvés leu se retret Por ce qu'a lui tote se doint. 

Ne cuit qu'aillors ait de lui point ; 

Si cerche toz ces vix ostex ; 

S'est granz diax quant Amors est tex Et quant ele si mal se prueve Qu'el plus
despit leu qu'ele trueve Se herberge ele autresi tost Com an tot le meillor de
l'ost. 

Mes or est ele bien venue, 

Ci iert ele bien maintenue 

Et ci li fet boen sejorner. 

Ensi se devroit atorner Amors, qui est mout haute chose, 

Car mervoille est comant ele ose De honte an malvés leu descendre. 

Celui sanble qui an la cendre Et an la poudre espant son basme, Et het enor et
ainme blasme, Et destranpre suie de miel Et mesle çucre avoeques fiel. 

Mes or n'a ele pas fet çué, 

Logiee s'est an franc alué, 

Dom nus ne li puet feire tort. 

Qant en ot anfoï le mort, S'an partirent totes les genz ; 

Clers ne chevaliers ne sergenz Ne dame n'i remest, que cele Qui sa dolor mie ne
cele. 

Mes iqui remest tote sole, 

Et sovant se prant a la gole, 

Et tort ses poinz 

et bat ses paumes, 

Et list en.i. sautier ses saumes, Anluminé a letres d'or. 

Et messire Yvains est ancor A la fenestre, ou il l'esgarde ; 

Et quant il plus s'an done garde, Plus l'ainme 

et plus li abelist. 

Ce qu'ele plore et qu'ele list Volsist qu'ele lessié eüst Et qu'a lui parler li
pleüst. 

An ce voloir l'a Amors mis, Qui a la fenestre l'a pris ; 

Mes de son voloir se despoire, 

Car il ne puet cuidier ne croire Que ses voloirs puisse avenir, 

Et dit : 

« Por fos me puis tenir, Quant je vuel ce que ja n'avrai ; 

Son seignor a mort li navrai 

Et je cuit a li pes avoir ! 

Par foi, je ne cuit pas savoir, 

Qu'ele me het plus or endroit Que nule rien, 

et si a droit. 

D'or endroit ai ge dit que sages, 

Que fame a plus de cent corages. 

Celui corage qu'ele a ore Espoir changera ele ancore ; 

Ainz le changera sanz " espoir " ; 

Mout sui fos quant je m'an despoir, 

Et Dex li doint ancor changier, 

Qu'estre m'estuet an son dongier Toz jorz mes, des qu'Amors le vialt. 

Qui Amor en gré ne requialt Des que ele antor li l'atret, Felenie et traïson fet
; 

Et je di, qui se vialt si l'oie, Que cil n'a droit en nule joie. 

Mes por ce ne perdrai je mie, 

Toz jorz amerai m'anemie, 

Que je ne la doi pas haïr Se je ne voel Amor traïr. 

Ce qu'Amors vialt doi je amer. 

Et doit me ele ami clamer ? 

Et je m'anemie la claim, 

Qu'ele me het, 

si n'a pas tort, 

Que ce qu'ele amoit li ai mort. 

Donques sui ge ses anemis ? 

Nel sui, certes, mes ses amis. 

Grant duel ai de ses biax chevox, 

C'onques rien tant amer ne vox, 

Que fin or passent, tant reluisent. 

D'ire m'espranent 

et aguisent Qant je les voi ronpre et tranchier ; 

N'onques ne pueent estanchier Les lermes, qui des ialz li chieent : 

Totes ces choses me dessieent ! 

Atot ce qu'il sont plain de lermes, Si qu'il n'en est ne fins ne termes, Ne
furent onques si bel oel. 

De ce qu'ele plore me duel 

Ne de rien n'ai si grant destrece Come de son vis qu'ele blece, 

Qu'il ne l'eüst pas desservi : 

Onques si bien taillié ne vi Ne si fres ne si coloré ; 

Mes ce me par a acoré Que ele est a li enemie. 

Et voir, ele ne se faint mie Qu'au pis qu'ele puet ne se face ; 

Et nus cristauz ne nule glace N'est si clere ne si polie. 

Dex ! Por coi fet si grant folie 

Et por coi ne se blece mains ? 

Por coi detort ses beles mains 

Et fiert son piz 

et esgratine ? 

Don ne fust ce mervoille fine A esgarder, s'ele fust liee, Qant ele est or si
bele iriee ? 

Oïl, voir, bien le puis jurer, 

Onques mes si desmesurer Ne se pot an biauté Nature, 

Que trespassee i a mesure 

Ou ele, espoir, n'i ovra onques. 

Comant poïst ce estre donques ? 

Don fust si grant biauté venue ? 

Ja la fist Dex, de sa main nue, Por Nature feire muser. 

Tot son tans i porroit user S'ele la voloit contrefere, 

Que ja n'en porroit a chief trere ; 

Nus d'aus, s'il s'an voloit pener, Ce cuit, ne porroit asener Que ja mes nule
tel feïst Por poinne que il i meïst. » 

Ensi messire Yvains devise Celi qui de duel se debrise, 

N'ainz mes ne cuit qu'il avenist Que nus hom qui prison tenist, Tel con messire
Yvains la tient, Que de la teste perdre crient, Amast an si fole meniere, Dom il
ne fera ja proiere Ne autres por lui, puet cel estre. 

Tant demora a la fenestre Qu'il an vit la dame raler Et que l'en ot fet avaler
Anbedeus les portes colanz. 

De ce fust uns autres dolanz, 

Que mialz amast sa delivrance Qu'il ne feïst la demorance ; 

Et il met tot autant a oevre Se l'en les clot, con s'an les oevre. 

Il ne s'an alast mie, certes, Se eles li fussent overtes 

Ne se la dame li donast Congié et si li pardonast La mort son seignor boenemant,
Si s'en alast seüremant, 

Qu'Amors et Honte le retient, Qui de.ii. parz devant li vient. 

Il est honiz se il s'en va, 

Que ce ne recresroit en ja Qu'il eüst ensi esploitié ; 

D'autre part, ra tel covoitié De la bele dame veoir Au moins, se plus n'en puet
avoir, Que de la prison ne li chaut : 

Mialz vialt morir que il s'en aut. 

Mes la dameisele repeire, Qui li vialt conpaignie feire Et solacier et deporter
Et porchacier et aporter Quanque il voldra a devise. 

De l'amor qui en lui s'est mise, Le trova trespansé et vain ; 

Si li a dit : 

« Messire Yvain, Quel siegle avez vos puis eü ? 

Por Deu, dites vos voir ? 

Comant puet donc boen siegle avoir Qui voit qu'an le quiert por ocirre ? 

Cil ainme sa mort 

et desirre ! 

- Certes, fet il, ma dolce amie, Morir n'i voldroie je mie, 

Et si me plot mout tote voie Ce que je vi, se Dex me voie, 

Et plot 

et pleira toz jorz mes. 

- Or le leissons atant an pes » 

Fet cele qui bien set antendre Ou ceste parole vialt tendre. 

« Ne sui si nice ne si fole Que bien n'entande une parole. 

Mes or an venez aprés moi, 

Que je panrai prochein conroi De vos gitier fors de prison. 

Bien vos metrai a garison, S'il vos plest, enuit ou demain ; 

Or an venez, 

je vos an main. » 

Et il respont : 

« Soiez certainne, 

Je n'an istrai fors, de semainne, En larrecin ne an enblee. 

Qant la genz iert tote asanblee Parmi ces rues, la defors, Plus a enor m'en
istrai lors Que je ne feroie nuitantre. » 

A cest mot, aprés li s'en antre Dedanz la petite chanbrete. 

La dameisele, qui fu brete, Fu de lui servir an espans, 

Si li fist creance et despans De tot quanque il li covint. 

Et quant leus fu, si li sovint De ce que il li avoit dit, 

Que mout li plot ce que il vit 

Que par la sale le queroient Les genz qui de mort le haoient. 

La dameisele estoit si bien De sa dame que nule rien A dire ne li redotast, A
que que la chose montast, 

Qu'ele estoit sa mestre et sa garde. 

Et por coi fust ele coarde De sa dame reconforter Et de son bien amonester ? 

La premiere foiz a consoil Li dist : 

« Dame, mout me mervoil Que folemant vos voi ovrer. 

Dame, cuidiez vos recovrer Vostre seignor por vostre duel ? 

fet ele, 

mes mon vuel Seroie je morte d'enui. 

Dex vos an desfande, Qui ausi boen seignor vos rande Si com il an est posteïs. 

- Einz tel mançonge ne deïs, 

Qu'il ne me porroit si boen randre. 

- Meillor, se vos le volez prandre, Vos randra il, 

sel proverai. 

- Fui ! 

Teis ! 

Ja tel ne troverai. 

- Si feroiz, dame, s'il vos siet. 

Mes or dites, 

si ne vos griet, 

Vostre terre, qui desfandra Quant li rois Artus i vendra, Qui doit venir l'autre
semainne Au perron et a la fontainne ? 

N'en avez vos eü message De la dameisele sauvage Qui letres vos en anvea ? 

Ahi ! con bien les anplea ! 

Vos deüssiez or consoil prendre De vostre fontainne desfandre, 

Et vos ne finez de plorer ! 

N'i eüssiez que demorer, S'il vos pleüst, ma dame chiere, 

Que certes une chanberiere Ne valent tuit, bien le savez, Li chevalier que vos
avez : 

Ja par celui qui mialz se prise N'en iert escuz ne lance prise. 

De gent malveise avez vos mout, 

Mes ja n'i avra si estout Qui sor cheval monter en ost, 

Et li rois vient a si grant ost Qu'il seisira tot sanz desfansse. » 

La dame set mout bien 

et pansse Que cele la consoille an foi ; 

Mes une folie a en soi Que les autres fames i ont : 

Trestotes, a bien pres, le font, 

Que de lor folie s'ancusent 

Et ce qu'eles voelent refusent. 

« Fui ! 

fet ele, 

lesse m'an pes. 

Se je t'an oi parler ja mes, Ja mar feras, mes que t'an fuies : 

Tant paroles que trop m'enuies. 

- A ben eor, fet ele, dame, Bien i pert que vos estes fame, Qui se corroce quant
ele ot Nelui qui bien feire li lot. » 

Lors s'an parti, 

si la leissa ; 

Et la dame se rapanssa Qu'ele avoit si grant tort eü ; 

Mout volsist bien avoir seü Comant ele poïst prover Qu'an porroit chevalier
trover Meillor c'onques ne fu ses sire ; 

Se li orroit volentiers dire, 

Mes ele li a desfandu. 

An ce panser a atendu Jusque tant que ele revint ; 

Mes onques desfansse n'en tint, 

Einz li redit tot maintenant : 

« Ha ! dame, est ce ore avenant, Qui si de duel vos ociez ? 

Por Deu, car vos en chastiez, 

Si le laissiez seviax de honte: 

A si haute dame ne monte Que duel si longuemant mainteigne. 

De vostre enor vos resoveigne Et de vostre grant gentillesce. 

Cuidiez vos que tote proesce Soit morte avoec vostre seignor ? 

Que autresi boen ou meillor An sont remés parmi le monde. 

- Se tu ne manz, Dex me confonde ! 

Et neporquant.i. seul m'an nome Qui ait tesmoing de si preudome Con mes sire ot
tot son ahé. 

- Et vos m'an savriez mal gré, 

Si vos recorroceriez 

Et m'en remenaceriez. 

- Nel ferai, 

je t'en asseür. 

- Or soit a vostre boen eür, Qui vos en est a avenir, Se il vos venoit a
pleisir. 

Et ce doint Dex que il vos pleise ! 

Ne voi rien por coi je m'an teise, 

Que nus ne nos ot 

ne escoute. 

Vos me tanroiz ja por estoute, 

Mes bien puis dire, 

ce me sanble : 

Quant dui chevalier sont ansanble Venu a armes en bataille, Li quex cuidiez vos
qui mialz vaille, Quant li uns a l'autre conquis ? 

Androit de moi doing je le pris Au veinqueor. 

Et vos, que feites ? 

- Il m'est avis que tu m'agueites, 

Si me viax a parole prandre. 

- Par foi, vos poez bien entandre Que je m'an vois parmi le voir, 

Et si vos pruef par estovoir Que mialz valut cil qui conquist Vostre seignor que
il ne fist : 

Il le conquist 

et sel chaça Par hardemant anjusque ça, 

Et si l'enclost an sa meison. 

- Or ai ge oï desreison, La plus grant c'onques mes fust dite. 

Fui ! lainne de mal esperite, 

Ne mes devant moi ne reveingnes Por coi de lui parole teignes. 

- Certes, dame, bien le savoie Que ja de vos gré n'en avroie, 

Et jel vos dis mout bien avant. 

Mes vos m'eüstes an covant Que ja ire n'en avriez Ne mal gré ne m'an savriez. 

Mal m'avez mon covant tenu. 

Si m'est or ensi avenu 

Et dit m'avez vostre pleisir ; 

Si ai perdu.i. boen teisir. » 

Atant vers sa chanbre retorne, La ou messire Yvains sejorne, Cui ele garde a
mout grant eise ; 

Mes n'i ot chose qui li pleise Qant la dame veoir ne puet, 

Et del plet que cele li muet Ne se garde 

ne n'an set mot. 

Mes la dame tote nuit ot A li meïsmes grant tançon, 

Qu'ele estoit en grant cusançon De sa fonteinne garantir. 

Si se comance a repantir De celi qu'ele avoit blasmee Et leidie et mesaamee, 

Qu'ele est tote seüre et certe Que por loier ne por desserte Ne por amor qu'a
celui ait Ne l'en mist ele onques en plait. 

Et plus ainme ele li que lui, 

Ne sa honte ne son enui Ne li loeroit ele mie, 

Que trop est sa leax amie. 

De celi qu'ele ot leidangiee Ne cuide ja mes a nul fuer Que amer la doie an son
cuer, 

Et celui qu'ele ot refusé Ra mout lëaumant escusé Par reison et par droit de
plet, Qu'il ne li avoit rien mesfet. 

Si se desresne tot ensi Con s'il fust venuz devant li ; 

Lors sel comance a pleidoier : 

« Viax tu donc, fet ele, noier Que par toi ne soit morz mes sire ? 

- Ce, fet il, ne puis je desdire, 

Einz l'otroi bien. 

- Di donc por coi. 

Feïs le tu por mal de moi, Por haïne ne por despit ? 

- Ja n'aie je de mort respit S'onques por mal de vos le fis. 

- Donc n'as tu rien vers moi mespris 

Ne vers lui n'eüs tu nul tort, 

Car s'il poïst, il t'eüst mort. 

Por ce, mien esciant, cuit gié Que j'ai bien et a droit jugié. » 

Ensi par li meïsmes prueve Que droit san et reison i trueve Qu'an lui haïr n'a
ele droit, 

Si an dit ce qu'ele voldroit ; 

Et par li meïsmes s'alume Ensi come li feus qui fume Tant que la flame s'i est
mise, Que nus ne la soufle n'atise. 

Et s'or venoit la dameisele, Ja desresneroit la querele Dom ele l'a tant
pleidoiee, 

S'an a esté bien leidoiee. 

Et cele revint par matin, 

Si recomança son latin La ou ele l'avoit leissié. 

Et cele tint le chief bessié, Qui a mesfete se santoit De ce que leidie l'avoit
; 

Mes or li voldra amander Et del chevalier demander Le non, et l'estre, et le
linage ; 

Si s'umelie come sage, 

Et dit : 

« Merci crier vos vuel Del grant oltrage et de l'orguel Que je vos ai dit come
fole, 

Si remanrai a vostre escole. 

Mes dites moi, se vos savez, Del chevalier don vos m'avez Tenue a plet si
longuemant : 

Quiex hom est il et de quel gent ? 

Se il est tex qu'a moi ateigne, Mes que de par lui ne remaigne, Je le ferai, ce
vos otroi, Seignor de ma terre et de moi. 

Mes il le covanra si fere Qu'an ne puisse de moi retrere Ne dire : » 

C'est cele qui prist Celui qui son seignor ocist. 

« - E non Deu, dame, ensi iert il. 

Seignor avroiz le plus gentil Et le plus gent et le plus bel Qui onques fust del
ling Abel. 

- Comant a non ? 

- Par foi, cist n'est mie vilains, 

Einz est mout frans, 

je le sai bien, 

Et s'est filz au roi Urien. 

- Par foi, dame, vos dites voir. 

- Et quant le porrons nos avoir ? 

- Trop tarderoit, 

Que, mon vuel, ja venuz seroit. 

Veigne enuit ou demain, seviax. 

- Dame, ne cuit pas c'uns oisiax Poïst tant en.i. jor voler. 

Mes je i ferai ja aler.I. mien garçon qui mout tost cort, Qui ira bien jusqu'a
la cort Le roi Artus, au mien espoir, Au moins jusqu'a demain au soir, 

Que jusque la n'iert il trovez. 

- Cist termes est trop lons assez : 

Li jor sont lonc. 

Mes dites li Que demain au soir resoit ci Et voist plus tost que il ne siaut, 

Car bien s'esforcera, s'il vialt : 

De.ii. jornees fera une ; 

Et anquenuit luira la lune, 

Si reface de la nuit jor, 

Et je li donrai au retor Quanqu'il voldra que je li doingne. 

- Sor moi leissiez ceste besoingne, 

Que vos l'avroiz, a tot le mains, Jusqu'a tierz jor antre voz mains. 

Et au demain remanderoiz Voz genz 

et si demanderoiz Consoil del roi qui doit venir. 

Por la costume maintenir De vostre fontainne desfandre Vos covendroit boen
consoil prandre ; 

Et il n'i avra ja si haut Qui s'ost vanter que il i aut. 

Lors porroiz dire tot a droit Que marier vos covendroit. 

Uns chevaliers mout alosez Vos requiert, 

mes vos ne l'osez Panre s'il nel vos loent tuit Et s'il nel pranent an conduit.

Tant les quenuis je a malvés Que, por autrui chargier le fes Dom il seroient
tuit chargié, Vos an vanront trestuit au pié 

Et si vos an mercieront, 

Que fors de grant peor seront. 

Car qui peor a de son onbre, S'il puet, volentiers se desconbre D'ancontre de
lance ou de dart, 

Que c'est malvés jex a coart. » 

Et la dame respont : 

« Par foi, Ensi le vuel, 

ensi l'otroi, 

Et je l'avoie ja pansé Si con vos l'avez devisé, 

Et tot ensi le ferons nos. 

Mes ci por coi demorez vos ? 

Alez ! 

Ja plus ne delaiez ! 

Si faites tant que vos l'aiez, 

Et je remanderai mes genz. » 

Ici fine li parlemanz. 

Cele fet sanblant qu'anvoit querre Monseignor Yvain en sa terre, 

Si le fet chascun jor baignier, Son chief laver et apleignier ; 

Et avoec ce li aparoille Robe d'escarlate vermoille, De veir forree atot la
croie. 

N'est riens que ele li acroie Qui coveigne a lui acesmer : Fermail d'or a son
col fermer, Ovré a pierres precieuses Qu'il font leanz mout gracieuses, Et
ceinturete et aumosniere Qui fu d'une riche sainiere ; 

Bien l'a de tot apareillié. 

Et a sa dame a conseillié Que revenuz est ses messages, 

Si a esploitié come sages. 

fet ele. 

Quant venra Messire Yveins ? 

- Ceanz est ja. 

- Ceanz est il ? 

Venez donc tost, Celeemant et an repost, Demantres qu'avoec moi n'est nus. 

Gardez que n'en i veigne nus, 

Que g'i harroie mout le cart. » 

La dameisele atant s'an part ; 

S'est venue a son oste arriere, 

Mes ne mostra mie a sa chiere La joie que ses cuers avoit, 

Einz dit que sa dame savoit Qu'ele l'avoit leanz gardé, 

Et dit : 

« Messire Yvain, par Dé, N'a mes mestier neant celee. 

Tant est de vos la chose alee Que ma dame ceanz vos set, Qui mout me blasme et
mout me het, Et mout m'en a acoisonee ; 

Mes tel seürté m'a donee Que devant li vos puis conduire Sanz vos de rien grever
ne nuire. 

Ne vos grevera rien, ce croi, Fors tant, don mantir ne vos doi, Que je feroie
traïson, Qu'avoir vos vialt en sa prison, 

Et si i vialt avoir le cors Que nes li cuers n'an soit defors. 

- Certes, fet il, ce voel je bien, 

Que ce ne me grevera rien, 

Qu'an sa prison voel je mout estre. 

- Si seroiz vos, par la main destre Don je vos teing ! 

Or an venez, 

Mes a mon los vos contenez Si sinplemant devant sa face Que male prison ne vos
face. 

Ne por ce ne vos esmaiez : 

Ne cuit mie que vos aiez Prison qui trop vos soit grevainne. » 

La dameisele ensi l'en mainne ; 

Si l'esmaie, 

et sel raseüre, 

Et parole par coverture De la prison ou il iert mis, 

Que sanz prison n'est nus amis ; 

Por ç'a droit se prison le clainme 

Que sanz prison n'est nus qui ainme. 

La dameisele par la main En mainne monseignor Yvain La ou il iert mout chier
tenuz ; 

Si crient il estre mal venuz, 

Et s'il le crient, n'est pas mervoille. 

Sor une grant coute vermoille Troverent la dame seant. 

Mout grant peor, ce vos creant, Ot messire Yvains a l'entree De la chanbre, ou
il ont trovee La dame, qui ne li dist mot ; 

Et por ce grant peor en ot, 

Si fu de peor esbaïz, Qu'il cuida bien estre traïz, 

Et s'estut loing cele part la, Tant que la pucele parla 

Et dit : 

«.V..c. dahez ait s'ame Qui mainne an chanbre a bele dame Chevalier qui ne s'an
aproche Et qui n'a ne lengue, ne boche, Ne san, dom acointier se sache ! » 

Maintenant par le braz le sache, 

Si li dit : 

« En ça vos traiez, Chevaliers, 

ne peor n'aiez De ma dame, qu'el ne vos morde ; 

Mes querez la pes et l'acorde, 

Et g'en proierai avoec vos Que la mort Esclados le Ros, Qui fu ses sires, vos
pardoint. » 

Messire Yvains maintenant joint Ses mains, 

si s'est a genolz mis 

Et dit, come verais amis : 

« Dame, voir, ja ne vos querrai Merci, 

einz vos mercierai De quanque vos me voldroiz feire, 

Que riens ne m'en porroit despleire. 

Et se je vos oci ? 

- Dame, la vostre grant merci, Que ja ne m'an orroiz dire el. 

- Einz mes, fet ele, n'oï tel, 

Que si vos metez a devise Del tot an tot en ma franchise Sanz ce que nes vos en
esforz. 

- Dame, nule force si forz N'est come cele, sanz mantir, Qui me comande a
consantir Vostre voloir del tot an tot. 

Rien nule a feire ne redot Que moi vos pleise a comander, 

Et, se je pooie amander La mort don j'ai vers vos mesfet, Je l'amanderoie sanz
plet. 

fet ele. 

Or le me dites, 

Si soiez de l'amande quites, Se vos de rien me mesfeïstes, Quant vos mon seignor
m'oceïstes. 

Quant vostre sires m'asailli, Quel tort oi je de moi desfandre ? 

Qui autrui vialt ocirre ou prandre, Se cil l'ocit qui se desfant, Dites se de
rien i mesprant. 

Et, je cuit, rien ne me vaudroit Qant fet ocirre vos avroie. 

Et ce mout volentiers savroie Don cele force puet venir Qui vos comande a
consentir A mon voloir, sanz contredit ; 

Toz torz et toz mesfez vos quit, 

Mes seez vos, 

si me contez Comant vos iestes si dontez. 

- Dame, fet il, la force vient De mon cuer, qui a vos se tient ; 

An ce voloir m'a mes cuers mis. 

- Et la biautez qu'i a forfet ? 

n'onques aillors nel truis ; 

- Et oseriez vos enprandre Por moi ma fontainne a desfandre ? 

- Sachiez donc, 

bien acordé somes. » 

Ensi sont acordé briemant. 

Et la dame ot son parlemant Devant tenu a ses barons 

Et dit : 

« De ci nos en irons An cele sale ou ces genz sont Qui loé et conseillié m'ont,

Que mari a prendre m'otroient Por le besoing que il i voient. 

Ci meïsmes a vos me doing 

Ne ge n'en irai ja plus loing, 

Qu'a seignor refuser ne doi Boen chevalier et fil de roi. » 

Or a la dameisele fet Quanqu'ele voloit antreset ; 

Messire Yvains n'en ot pas ire, 

Ce vos puis bien conter et dire, 

Que la dame avoec li l'en mainne En la sale, qui estoit plainne De chevaliers et
de sergenz ; 

Et messire Yvains fu si genz Qu'a mervoilles tuit l'esgarderent, 

Et encontre ax tuit se leverent 

Et tuit saluent 

et anclinent Monseignor Yvain, 

et devinent : 

« C'est cil qui ma dame prendra ; 

Dahez ait qui li desfandra, 

Qu'a mervoilles sanble prodome. 

Certes, l'empererriz de Rome Seroit an lui bien mariee. 

Car l'eüst il ja afiee Et ele lui de nue main, Si l'espousast hui ou demain. » 

Ensi parloient tuit d'un ranc. 

Au chief de la sale ot un banc Ou la dame s'ala seoir, La ou tuit la porent
veoir. 

Et messire Yvains sanblant fist Qu'a ses piez seoir se volsist, Qant ele l'an
leva amont ; 

Et de la parole semont Son seneschal, que il la die, Si qu'ele soit de toz oïe.

Lors comança li seneschax, Qui n'estoit ne estolz ne bax: 

« Seignor, fet il, guerre nos sourt : 

N'est jorz que li rois ne s'atourt, De quanqu'il se puet atorner, Por venir noz
terres gaster. 

Ençois que la quinzainne past, Sera trestote alee a gast, Se boen mainteneor n'i
a. 

Qant ma dame se maria, N'a mie ancor.vi. anz parclos, Si le fist ele par voz
los. 

Morz est ses sires, 

ce li poise. 

N'a or de terre c'une toise Cil qui tot cest païs tenoit Et qui mout bien i
avenoit ; 

C'est granz diax que po a vescu. 

Fame ne set porter escu 

Ne ne set de lance ferir ; 

Mout amander et ancherir Se puet de panre.i. boen seignor. 

Einz mes n'en ot mestier graignor. 

Loez li tuit que seignor praingne, Einz que la costume remaingne Qui an cest
chastel a esté Plus de.lx. anz a passé. » 

A cest mot dïent tuit ansanble Que bien a feire lor resanble. 

Et trestuit jusqu'aus piez li vienent, 

De son voloir an grant la tienent ; 

Si se fet preier de son buen, Tant que, ausi con mau gré suen, Otroie ce qu'ele
feïst Se chascuns li contredeïst, 

Et dit : 

« Seignor, des qu'il vos siet, Cil chevaliers qui lez moi siet M'a mout proiee
et mout requise De m'enor, 

et an mon servise Se vialt metre, 

et je l'an merci ; 

Et vos l'en merciez ausi. 

N'onques mes, certes, nel conui, 

S'ai mout oï parler de lui : 

Si hauz hom est, ce sachiez bien, Con li filz au roi Urien. 

Sanz ce qu'il est de haut parage, Est il de si grant vasselage 

Et tant a corteisie et san Que desloer nel me doit an. 

De monseignor Yvain, ce cuit, Avez bien oï parler tuit ; 

Et ce est il qui me requiert. 

Plus haut seignor qu'a moi n'afiert Avrai au jor que ce sera. » 

Tuit dïent : 

« Ja ne passera Cist jorz, se vos feites que sage, Q'ainz n'aiez fet le mariage,

Que mout est fos qui se demore De son preu feire une seule ore. » 

Tant li prïent que ele otroie Ce qu'ele feïst tote voie, 

Qu'Amors a feire li comande Ce don los et consoil demande ; 

Mes a plus grant enor le prant Qant congié en a de sa gent ; 

Et les proieres rien n'i grievent, 

Einz li esmuevent 

et soulievent Le cuer a feire son talant. 

Li chevax qui pas ne va lant S'esforce quant an l'esperone ; 

Veant toz ses barons se done La dame a monseignor Yvain. 

Par la main d'un suen chapelain Prise a la dame de Landuc L'endemain, qui fu
fille au duc Laududez, dom an note.i. lai. 

Le jor meïsmes, sanz delai, L'espousa 

et firent lor noces. 

Asez i ot mitres et croces, 

Que la dameisele ot mandez Les esvesques et les abez. 

Mout i ot gent de grant noblesce, 

Et mout i ot joie et leesce, Plus que conter ne vos porroie Qant lonc tans
panssé i avroie ; 

Einz m'an vuel teire que plus dire. 

Mes or est messire Yvains sire 

Et li morz est toz obliez ; 

Cil qui l'ocist est mariez ; 

Sa fame a, 

et ensanble gisent ; 

Et les genz ainment plus 

et prisent Le vif c'onques le mort ne firent. 

A ces noces mout le servirent, Qui durerent jusqu'a la voille Que li rois vint a
la mervoille De la fontainne et del perron, Et avoec lui si conpaignon, 

Que trestuit cil de sa mesniee Furent an cele chevalchiee, 

C'uns trestoz seus n'an fu remés. 

Et si disoit messire Ques : 

« Por Deu, qu'est ore devenuz Messire Yvains, qui n'est venuz, Qui se vanta
aprés mangier Qu'il iroit son cousin vangier ? 

Bien pert que ce fu aprés vin ! 

Foïz s'an est, je le devin, Qu'il n'i osast venir por l'uel. 

Mout se vanta de grant orguel. 

Mout est hardiz qui loer s'ose De ce dont autres ne l'alose, 

Ne n'a tesmoing de sa loange Se ce n'est por fausse losange. 

Mout a entre malvés et preu, 

Que li malvés antor le feu Dit de lui une grant parole, 

Si tient tote la gent por fole 

Et cuide que l'en nel conoisse. 

Et li preuz avroit grant angoisse S'il ooit redire a autrui Les proesces qui
sont an lui. 

Neporqant, certes, bien m'acort A malvés, qu'il n'a mie tort : 

S'il ne le dit, qui le dira ? 

Tant se teisent d'ax li hera, Qui des vaillanz crïent le banc Et les malvés
gietent au vant, Qu'il ne truevent qui por aus mante ; 

Fos est qui se prise ne vante. » 

Ensi messire Kex parloit, 

Et messire Gauvains disoit : 

Se messire Yvains n'est or ci, Ne savez quele essoine il a. 

Onques voir si ne s'avilla Qu'il deïst de vos vilenie, Tant com il set de
corteisie. 

- Sire, fet il, et je m'an tes, 

Ne m'an orroiz parler huimés, Des que je voi qu'il vos enuie. » 

Et li rois por veoir s'anuie Versa de l'eve plain bacin Sor le perron, desoz le
pin ; 

Et plut tantost mout fondelmant. 

Ne tarda puis gueires granmant Que messire Yvains sanz arest Entra armez en la
forest 

Et vint plus tost que les galos Sor.i. cheval mout grant et gros, Fort et hardi
et tost alant. 

Et messire Kex ot talant Qu'il demanderoit la bataille, 

Car, quiex que fust la definaille, Il voloit comancier toz jorz Les meslees et
les estorz Ou il i eüst grant corroz. 

Au pié le roi vient devant toz Que ceste bataille li lest. 

« Kex, fet li rois, des qu'il vos plest Et devant toz l'avez rovee, Ne vos doit
pas estre vehee. » 

Kex l'en mercie 

et puis si monte. 

S'or li puet feire.i. po de honte Messire Yvains, liez an sera 

Et mout volantiers li fera, 

Que bien le reconuist as armes. 

L'escu a pris par les enarmes Et Kex le suen, 

si s'antresleissent, 

Chevax poignent 

et lances beissent Que il tenoient anpoigniees ; 

.I. petit les ont aloigniees Tant que par les quamois les tienent, 

Et a ce que il s'antrevienent, De tex cos ferir s'angoissierent Que an.ii. les
lances froissierent 

Et vont jusqu'anz es poinz fandant. 

Messire Yvains cop si puissant Li dona que de sus la sele A fet Kex la
torneboele 

Et li hiaumes an terre fiert. 

Plus d'enui feire ne li quiert Messire Yvains, 

ençois descent A la terre 

et son cheval prent. 

Ce fu mout bel a tel i ot, 

Et fu assez qui dire sot : 

« Ahi ! ahi ! con or gisiez, Vos qui les autres despisiez ! 

Et neporquant s'est il bien droiz Qu'an le vos pardoint ceste foiz Por ce que
mes ne vos avint. » 

Entre tant, devant le roi vint Messire Yvains, 

et par le frain Menoit le cheval en sa main, Por ce que il li voloit rendre ; 

Si li dist : 

« Sire, feites prendre Ce cheval, 

que je mesferoie Se rien del vostre detenoie. 

- Et qui estes vos ? 

fet li rois. 

Ne vos conoistroie des mois Au parler se ne vos veoie Ou se nomer ne vos ooie. »

Lors s'est messire Yvains nomez ; 

S'an est Kex de honte essomez Et maz et muz et desconfiz, 

Qu'il dist qu'il s'an estoit foïz. 

Et li autre mout lié an sont, 

Que de s'enor grant joie font. 

Nes li rois grant joie an mena ; 

Mes messire Gauvains en a Cent tanz plus grant joie que nus, 

Que sa conpaingnie amoit plus Que conpaignie qu'il eüst A chevalier que l'en
seüst. 

Et li rois li requiert 

et prie, Se lui ne poise, qu'il lor die Comant il avoit esploitié, 

Car mout avoit grant covoitié De savoir tote s'avanture ; 

De voir dire mout le conjure. 

Et il lor a trestot conté Et le servise et la bonté Que la dameisele li fist ; 

Onques de mot n'i entreprist, 

Ne riens nule n'i oblia. 

Et aprés ce le roi pria Que il et tuit si chevalier Venissent a lui herbergier,

Qu'ennor et joie li feroient Qant a lui herbergié seroient. 

Et li rois dit que volantiers Li feroit il,.viii. jorz antiers, Amor et joie et
conpaignie. 

Et messire Yvains l'en mercie, 

Ne de demore plus n'i font, 

Maintenant montent, 

si s'an vont Vers le chastel la droite voie. 

Et messire Yvains envoie Devant la rote.i. escuier, Qui portoit.i. faucon
gruier, Por ce que il ne sorpreïssent La dame et que ses genz feïssent Contre le
roi ses meisons beles. 

Qant la dame oï les noveles Del roi qui vient, s'en a grant joie. 

N'i a nul qui la novele oie, Qui n'an soit liez et qui n'en mont. 

Et la dame toz les semont 

Et prie que contre lui voisent ; 

Et cil n'en tancent 

ne ne noisent, 

Que de feire sa volanté Estoient tuit antalanté. 

Encontre le roi de Bretaingne Vont tuit sor granz chevax d'Espaingne, 

Si saluent mout hautemant Le roi Artus premieremant Et puis sa conpaignie tote :

« Bien vaingne, font il, ceste rote Qui de tant prodomes est plainne. 

Beneoiz soit cil qui les mainne Et qui si boens ostes nos done. » 

Contre le roi li chastiax sone De la joie que l'en i fet. 

Li drap de soie sont fors tret Et estandu a paremant, 

Et des tapiz font pavemant, 

Que par les rues les estandent Contre la joie qu'il atandent ; 

Et refont.i. autre aparoil : 

Entre le roi et le soloil Cuevrent les rues des cortines. 

Li sain, li cor et les buisines Font le chastel si resoner Que l'en n'oïst pas
Deu toner. 

La ou descendent les puceles, Sonent flaütes et vieles, Tympre, freteles et
tabor ; 

D'autre part refont lor labor Li legier sailleor qui saillent ; 

Trestuit de joie se travaillent, 

Et a ceste joie reçoivent Lor seignor, si con feire doivent. 

Et la dame rest fors issue, D'un drap emperial vestue, Robe d'ermine tote
fresche, An son chief une garlendesche Tote de rubiz atiriee ; 

Ne n'ot mie la chiere iriee, 

Einz l'ot si gaie et si riant Qu'ele estoit, au mien esciant, Plus bele que nule
contesse. 

Tot antor fu la presse espesse 

Et disoient trestuit a tire : 

« Bien veigne li rois et li sire Des rois et des seignors del monde ! » 

Ne puet estre qu'a toz responde Li rois, qui vers lui voit venir La dame a son
estrié tenir. 

Et ce ne vost il pas atendre, 

Einz se haste mout de descendre ; 

Si descendi lués qu'il la vit, 

Et ele le salue 

et dit : 

« Bien veigne, par cent mile foiz, Li rois mes sire, 

et beneoiz Soit messire Gauvains, ses niés. 

- Et vostre cors et vostre chiés, Fet li rois, bele criature, Ait joie et grant
boene aventure ! » 

Puis l'enbraça parmi les flans Li rois, come cortois et frans, Et ele lui tot a
plain braz. 

Des autres parole ne faz Comant ele les conjoï, 

Mes onques mes parler n'oï De nes une gent tant joïe, Tant enoree et tant
servie. 

De la joie assez vos contasse Se ma parole n'i gastasse. 

Mes seulemant de l'acontance Voel feire une brief remanbrance Qui fu feite a
privé consoil Entre la lune et le soloil. 

Savez de cui je vos voel dire ? 

Cil qui des chevaliers fu sire Et qui sor toz fu reclamez Doit bien estre solauz
clamez. 

Por monseignor Gauvain le di, 

Que de lui est tot autresi Chevalerie anluminee Come solauz, la matinee, Oevre
ses rais 

et clarté rant Par toz les leus ou il s'espant. 

Et de celi refaz la lune Dom il ne puet estre que une, De grant foi et de grant
aïe. 

Et neporoec je nel di mie Seulemant por son grant renon, Mes por ce que Lunete
ot non. 

La dameisele ot non Lunete 

Et fu une avenanz brunete, Mout sage et veziee et cointe. 

A monseignor Gauvain s'acointe, Qui mout la prise et qui mout l'ainme, 

Et por ce s'amie la clainme Qu'ele avoit de mort garanti Son conpaignon et son
ami ; 

Si li offre mout son servise. 

Et ele li conte 

et devise A con grant poinne ele conquist Sa dame, tant que ele prist Monseignor
Yvain a mari, Et comant ele le gari Des mains a cez qui le queroient : 

Entr'ax ert, 

et si nel veoient ! 

Messire Gauvains mout se rit De ce qu'ele li conte et dit : 

« Ma dameisele, je vos doing Et a mestier et sanz besoing.I. tel chevalier con
je sui ; 

Ne me changiez ja por autrui, Se amander ne vos cuidiez ; 

Vostres sui, 

et vos resoiez D'ore en avant ma dameisele. 

fet ele. 

Ensi cil dui s'antracointoient ; 

Li uns a l'autre se donoient, 

Que d'autres i ot tel nonante Que chascune i ot bele et gente Et noble et cointe
et preuz et sage, Gentix dame et de haut parage ; 

Si s'i porront mout solacier Et d'acoler et de beisier Et de parler et de veoir
Et de delez eles seoir, 

Itant en orent il au mains. 

Or a feste messire Yvains Del roi, qui avoec li demore ; 

Et la dame tant les enore, Chascun par soi et toz ansanble, Que tel fol i a cui
il sanble Que d'amors veignent li atret Et li sanblant qu'ele lor fet. 

Et cez puet an nices clamer Qui cuident qu'el les voelle amer Qant une dame est
si cortoise Qu'a un maleüreus adoise 

Qu'ele li fet joie 

et acole ; 

Fos est liez de bele parole, 

Si l'a an mout tost amusé. 

A grant joie ont le tans usé Trestote la semainne antiere : 

Deduit de bois et de riviere I ot mout qui le vost avoir ; 

Et qui vost la terre veoir Que messire Yvains ot conquise En la dame que il ot
prise, Si se repot aler esbatre Ou.vi. liues, ou.v., ou quatre, Par les chastiax
de la entor. 

Qant li rois ot fet son sejor Tant que n'i vost plus arester, Si refist son
oirre aprester. 

Mes il avoient la semainne Trestuit proié et mise painne, Au plus qu'il s'an
porent pener, Que il en poïssent mener Monseignor Yvain avoec ax. 

Seroiz vos or de çax, Ce disoit messire Gauvains, Qui por leur fames valent
mains ? 

Honiz soit de sainte Marie Qui por anpirier se marie ! 

Amander doit de bele dame Qui l'a a amie ou a fame, 

Que n'est puis droiz que ele l'aint Que ses los et ses pris remaint. 

Certes, ancor seroiz iriez De s'amor se vos anpiriez ; 

Que fame a tost s'enor reprise, 

Ne n'a pas tort, s'ele despise Celui qui devient de li pire El rëaume dom il est
sire. 

Or primes doit vostre pris croistre. 

Ronpez le frain et le chevoistre, 

S'irons tornoier moi et vos, 

Que l'en ne vos apiaut jalos. 

Or ne devez vos pas songier, Mes les tornoiemanz ongier Et anpanre, et tot fors
giter, Que que il vos doie coster. 

Assez songe qui ne se muet ! 

Certes, venir vos an estuet, 

Que ja n'i avra autre essoine. 

Gardez que en vos ne remoingne, Biax conpainz, nostre conpaignie, 

Que en moi ne faura ele mie. 

Mervoille est comant en a cure De l'eisse qui toz jorz li dure. 

Bien a donc cist ou delaier, 

Et plus est dolz a essaier Uns petiz biens, quant il delaie, C'uns granz, qui
tot adés l'essaie. 

Joie d'amors qui vient a tart Sanble la vert busche qui art, Qui dedanz rant
plus grant chalor 

Et plus se tient en sa valor, Quant plus demore a alumer. 

An puet tel chose acostumer Qui mout est greveuse a retrere ; 

Quant an le vialt, nel puet an fere. 

Ne por ce ne le di ge mie, 

Se j'avoie si bele amie Con vos avez, biax dolz conpainz ! Foi que je doi Deu et
toz sainz, Mout a enviz la leisseroie. 

A esciant, fos an seroie. 

Tex done boen consoil autrui, Qui ne savroit conseillier lui, Ausi con li
preescheor Qui sont desleal lecheor, Enseignent et dïent le bien Dom il ne
vuelent feire rien ! » 

Messire Gauvains tant li dist Ceste chose 

et tant li requist Qu'il creanta qu'il le diroit A sa fame 

et puis s'an iroit S'il an puet le congié avoir ; 

Ou face folie ou savoir, Ne leira que congié ne praigne De retorner an la
Bretaigne. 

La dame en a a consoil trete, Qui de ce congié ne se guete, 

Si li dist : 

« Ma tres chiere dame, Vos qui estes mes cuers et m'ame, Mes biens, ma joie et
ma santez, Une chose m'acreantez, Por vostre enor et por la moie. » 

La dame tantost li otroie, 

Qu'el ne set qu'il vialt demander 

Et dit : 

« Biax sire, comander Me poez ce qui boen vos iert. » 

Congié maintenant li requiert Messire Yvains, de convoier Le roi et d'aler
tornoier, Que l'an ne l'apialt recreant. 

Et ele dit : 

« Je vos creant Le congié jusqu'a.i. termine. 

Mes l'amors devanra haïne, Que j'ai en vos, toz an soiez Seürs, se vos
trespassiez Le terme que je vos dirai ; 

Sachiez que ja n'en mantirai. 

Se vos mantez, je dirai voir. 

Se vos volez m'amor avoir Et de rien nule m'avez chiere, Pansez de tost venir
arriere, A tot le moins jusqu'a.i. an,.VIII. jorz aprés la Saint Johan, C'ui an
cest jor sont les huitaves. 

De m'amor soiez maz et haves, Se vos n'iestes jusqu'a ce jor Ceanz avoec moi au
retor. » 

Messire Yvains pleure 

et sopire Si fort qu'a poinnes le pot dire : 

« Dame, cist termes est mout lons. 

Se je poïsse estre colons Totes les foiz que je vouroie, Mout sovant avoec vos
seroie. 

Et je pri Deu que, s'il li plest, Ja tant demorer ne me lest. 

Mes tex cuide tost revenir Qui ne set qu'est a avenir. 

Et je ne sai que m'avenra, Se essoines me detanra De malage ne de prison ; 

S'avez de tant fet mesprison Quant vos n'en avez mis defors Au moins l'essoine
de mon cors. 

- Sire, fet ele, et je l'i met ; 

Et neporquant bien vos promet Que, se Dex de mort vos desfant, Nus essoines ne
vos atant Tant con vos sovanra de moi. 

Mes or metroiz an vostre doi Cest mien anel, que je vos prest ; 

Et de la pierre quex ele est Vos voel dire tot en apert : 

Prison ne tient 

ne sanc ne pert Nus amanz verais et leax, 

Ne avenir ne li puet max ; 

Mes qui le porte et chier le tient De s'amie li resovient 

Et si devient plus durs que fers. 

Cil vos iert escuz et haubers 

Et voir einz mes a chevalier Ne le vos prester ne baillier, 

Mes por amors le vos doing gié. » 

Or a messire Yvains congié : 

Mout out ploré au congié prendre. 

Et li rois ne vost plus atendre Por rien qu'an dire li seüst, 

Einz li tardoit que l'en eüst Toz lor palefroiz amenez, Apareilliez et anfrenez.

Des qu'il le vost, il fu tost fet ; 

Li palefroi lor sont fors tret, 

Si n'i a mes que del monter. 

Ne sai que plus doie conter, Comant messire Yvains s'en part, Ne des beisiers
qu'an li depart, Qui furent de lermes semé Et de dolçor anbaussemé. 

Et del roi, que vos conteroie, Comant la dame le convoie Et ses puceles avoec li
Et tuit li chevalier ausi ? 

Trop i feroie de demore. 

La dame, por ce qu'ele plore, Prie li rois de remenoir Et de raler a son menoir
; 

Tant li prie qu'a mout grant poinne S'an retorne, et ses genz an moinne. 

Messire Yvains, mout a enviz, Est de s'amie departiz, Ensi que li cuers ne se
muet. 

Li rois le cors mener an puet, 

Mes del cuer n'en manra il point ; 

Car si se tient 

et si se joint Au cuer celi qui se remaint Qu'il n'a pooir que il l'en maint ; 

Des que li cors est sanz le cuer, Don ne puet il estre a nul fuer ; 

Et se li cors sanz le cuer vit, Tel mervoille nus hom ne vit. 

Ceste mervoille est avenue 

Que il a l'ame retenue Sanz le cuer, qui estre i soloit, 

Que plus siudre ne le voloit. 

Li cuers a boene remenance 

Et li cors vit en esperance De retorner au cuer arriere ; 

S'a fet cuer d'estrenge meniere De s'esperance qui se vant, Traïte et fause de
covant. 

Ja, ce cuit, l'ore ne savra Qu'esperance traï l'avra ; 

Car s'il.i. tot seul jor trespasse Del terme qu'il ont mis a masse, Mout a enviz
trovera mes En sa dame trives ne pes. 

Et je cuit qu'il le passera, 

Que departir ne le leira Messire Gauvains d'avoec lui. 

Aus tornoiemanz vont andui Par toz les leus ou l'en tornoie. 

Et li anz passe tote voie, 

Sel fist tot l'an messire Yvains Si bien que messire Gauvains Se penoit de lui
enorer. 

Et si le fist tant demorer Que toz li anz fu trespassez Et de tot l'autre encor
assez, Tant que a la miäost vint, Que li rois cort et feste tint. 

Et furent la voille devant Revenu del tornoiemant Ou messire Yvains ot esté ; 

S'an ont tot le pris aporté, 

Ce dit li contes, 

ce me sanble. 

Et li dui chevalier ansanble Ne vostrent en vile descendre, 

Einz firent lor paveillon tendre Fors de la vile 

et cort i tindrent, 

C'onques a cort de roi ne vindrent, 

Einçois vint li rois a la lor, 

Car avoec ax sont li meillor Des chevaliers et toz li plus. 

Entr'ax seoit li rois Artus, Quant Yvains tant encomança A panser, que des lors
en ça Que a sa dame ot congié pris, Ne fu tant de panser sorpris Con de celui, 

car bien savoit Que covant manti li avoit Et trespassez estoit li termes. 

A grant poinne tenoit ses lermes, 

Mes honte li feisoit tenir. 

Tant pansa qu'il virent venir Une dameisele a droiture ; 

Et vint mout tres grant aleüre Sor un noir palefroi baucent ; 

Devant lor paveillon descent, 

Que nus ne fu a son descendre, 

Ne nus n'ala son cheval prendre. 

Et lors que ele pot veoir Le roi, se leissa jus cheoir Son mantel, 

et desafublee S'en est el paveillon antree Et tres devant le roi venue ; 

Si dist que sa dame salue Le roi et monseignor Gauvain Et toz les autres, fors
Yvain, Le mançongier, le guileor, Le desleal, le tricheor, 

Qu'il l'a guilee et deceüe ; 

Bien a sa guile aparceüe, 

Qu'il se feisoit verais amerres, 

S'estoit fos, souduianz et lerres. 

Sa dame a cil lerres souduite, Qui n'estoit de nus max estruite 

Ne ne cuidoit pas, a nul fuer, Qu'il li deüst anbler son cuer. 

Cil n'anblent pas les cuers qui ainment, 

Si a tex qui larrons les claiment, Qui en amer sont non veant 

Et si n'an sevent nes neant. 

Li amis prant le cuer s'amie Ensi qu'il ne li anble mie, 

Einz le garde, 

et cil qui les anblent, Li larron qui prodome sanblent, Icil sont larron
ipocrite Et traïtor, qui metent lite En cuers anbler don ax ne chaut ; 

Mes li amis, quel part qu'il aut, Le tient chier 

et si le raporte. 

Messire Yvains la dame a morte, 

Qu'ele cuidoit qu'il li gardast Son cuer 

et si li raportast Einçois que fust passez li anz. 

« Yvain, mout fus or oblianz Quant il ne t'an pot sovenir Que tu devoies revenir
A ma dame jusqu'a.i. an ; 

Jusqu'a la feste Saint Jehan Te dona ele de respit ; 

Et tu l'eüs an tel despit C'onques puis ne t'an remanbra. 

Ma dame en sa chanbre poinz a Trestoz les jorz et toz les tans, 

Car qui ainme, il est en espans, 

N'onques ne puet panre boen some, 

Mes tote nuit conte 

et asome Les jorz qui vienent et qui vont. 

Ensi li leal amant font Contre le tans et la seison. 

N'est pas venue a desreison Sa conplainte ne devant jor, 

Si ne di ge rien por clamor, 

Mes tant dit que traïz nos a Qui a ma dame t'esposa. 

Yvain, n'a mes cure de toi Ma dame, 

ainz te mande par moi Que ja mes vers li ne reveignes Ne son anel plus ne
reteignes. 

Par moi, que ci an presant voiz, Te mande que tu li envoiz : 

Rant li, 

qu'a randre le t'estuet. » 

Yvains respondre ne li puet, 

Que sans et parole li faut ; 

Et la dameisele avant saut, 

Si li oste l'anel del doi ; 

Puis si comande a Deu le roi Et toz les autres, fors celui Cui ele leisse an
grant enui. 

Et ses enuiz tot adés croist, 

Que quanque il vit li angroist 

Et quanque il ot li enuie ; 

Mis se voldroit estre a la fuie Toz seus en si salvage terre Que l'en ne le
seüst ou querre, Ne nus hom ne fame ne fust Qui de lui noveles seüst Ne plus que
s'il fust en abisme. 

Ne het tant rien con lui meïsme 

Ne ne set a cui se confort De lui, qui soi meïsme a mort. 

Mes ainz voldroit le san changier 

Que il ne se poïst vengier De lui, qui joie s'a tolue. 

D'antre les barons se remue, 

Qu'il crient entr'ax issir del san ; 

Et de ce ne se gardoit l'an, 

Si l'an leissierent seul aler : 

Bien sevent que de lor parler Ne de lor siegle n'a il soing. 

Et il va tant que il fu loing Des tantes et des paveillons. 

Lors se li monte uns torbeillons El chief, si grant que il forsane ; 

Si se dessire 

et se depane 

Et fuit par chans et par arees, 

Et lessa ses genz esgarees, Qui se mervoillent ou puet estre : 

Querant le vont destre et senestre Par les ostex as chevaliers Et par haies et
par vergiers ; 

Sel quierent la ou il n'est pas. 

Et il s'an vet plus que le pas Tant qu'il trova delez un parc.I. garçon qui
tenoit.i. arc Et.v. saietes barbelees Qui mout erent tranchanz et lees. 

Yvains s'en va jusqu'au garçon, Cui il voloit tolir l'arçon Et les saietes qu'il
tenoit. 

Porqant mes ne li sovenoit De rien que onques eüst feite. 

Les bestes par le bois agueite, 

Si les ocit 

et se manjue La venison trestote crue. 

Et tant conversa el boschage, Com hom forsenez et salvage, C'une meison a.i.
hermite Trova, mout basse et mout petite ; 

Et li hermites essartoit. 

Quant vit celui qui nuz estoit, Bien pot savoir, sanz nul redot, Qu'il n'ert mie
an son san del tot ; 

Et si fist il, 

tres bien le sot ; 

De la peor que il en ot Se feri an sa meisonete. 

De son pain et de sa porrete Par charité prist li boens hom, 

Si li mist fors de sa meison Desor une fenestre estroite. 

Et cil vient la qui mout covoite Le pain, 

sel prant 

et si i mort ; 

Ne cuit que onques de si fort Ne de si aspre eüst gosté ; 

N'avoit mie.xx. solz costé Li setiers dom fu fez li pains ; 

Qu'a toz mangiers est force fains Desatranpree et desconfite. 

Tot menja le pain a l'ermite Messire Yvains, 

que boen li sot ; 

De l'eve froide but au pot. 

Quant mangié ot, si se refiert El bois, 

et cers et biches quiert ; 

Et li boens hoem desoz son toit Prie Deu, quant aler l'en voit, Qu'il le
desfande et qu'il le gart, Que mes ne vaingne cele part. 

Mes n'est nus, tant po de san ait, Qui el leu ou l'en bien li fait Ne revaigne
mout volentiers. 

Puis ne passa.viii. jorz antiers, Tant com il fu an cele rage, Que aucune beste
salvage Ne li aportast a son huis. 

Iceste vie mena puis, 

Et li boens hom s'antremetoit De l'escorchier, 

et si metoit Asez de la venison cuire ; 

Et li peins et l'eve et la buire Estoit toz jorz a la fenestre Por l'ome forsené
repestre ; 

S'avoit a mangier et a boivre Venison sanz sel et sanz poivre Et aigue froide de
fontainne. 

Et li boens hoem estoit an painne De cuir vandre et d'acheter pain D'orge et de
soigle sanz levain. 

S'ot puis tote sa livreison, Pain a planté et veneison Qu'il li dona tant
longuemant C'un jor le troverent dormant En la forest.ii. dameiseles Et une lor
dame avoec eles De cui mesniee eles estoient. 

Vers l'ome nu que eles voient Cort 

et descent une des trois ; 

Mes mout le regarda einçois Que rien nule sor lui veïst Qui reconuistre li feïst
; 

Si l'avoit ele tant veü Que tost l'eüst reconeü Se il fust de si riche ator Com
il avoit esté maint jor. 

Au reconoistre mout tarda 

Et tote voie l'esgarda Tant qu'an la fin li fu avis D'une plaie qu'il ot el vis
; 

C'une tel plaie el vis avoit Messire Yvains, 

bien le savoit, 

Qu'ele l'avoit assez veü. 

Por la plaie l'a coneü, 

Que ce est il, de rien n'en dote ; 

Mes de ce se mervoille tote Comant ce li est avenu Que si l'a trové povre et nu.

Mout s'an seigne 

et si s'an mervoille ; 

Cele ne le bote 

n'esvoille, 

Einz prant le cheval, 

si remonte 

Et vient as autres, 

si lor conte S'aventure tot an plorant. 

Ne sai qu'alasse demorant A conter le duel qu'ele an fist ; 

Mes plorant a sa dame dist : 

« Dame, je ai Yvain trové, Le chevalier mialz esprové Del monde et le mialz
antechié ; 

Mes je ne sai par quel pechié Est au franc home mescheü ; 

Espoir, aucun duel a eü Qui le fet ensi demener ; 

An puet bien de duel forsener, 

Et savoir et veoir puet l'an Qu'il n'est mie bien an son san, 

Que ja voir ne li avenist Que si vilmant se contenist Se il le san n'eüst perdu.

Car li eüst or Dex randu Le san au mialz que il ot onques 

Et puis si li pleüst adonques Qu'il remassist en vostre aïe ! 

Car trop vos a mal envaïe Li cuens Aliers, qui vos guerroie. 

La guerre de vos.ii. verroie A vostre grant enor finee Se Dex si boene destinee
Li donoit qu'il se remeïst En son san et s'antremeïst De vos eidier a cest
besoing. » 

La dame dist : 

« Or n'aiez soing, 

Que certes, se il ne s'an fuit, A l'aïde de Deu, ce cuit, Li osterons nos de la
teste Tote la rage et la tempeste. 

Mes tost aler nos an covient, 

Car d'un oignemant me sovient Que me dona Morgue la sage ; 

Et si me dist que si grant rage N'est an teste, qu'il ne l'en ost. » 

Vers le chastel s'an vont mout tost, 

Qu'il ert si pres qu'il n'i ot pas Plus de demie liue.i. pas, Des liues qui el
païs sont, 

Car a mesure des noz sont Les.ii. une, les quatre.ii.. 

Et cil remaint dormant toz seus, 

Et cele ala l'oignemant querre. 

La dame.i. suen escrin desserre, 

S'an tret la boiste 

et si la charge A la dameisele, 

et trop large Li prie que ele n'en soit, 

Les temples et le front l'en froit, 

Qu'aillors point metre n'en besoingne. 

Les temples et le front l'en oingne, 

Et le remenant bien li gart, 

Qu'il n'a point de mal autre part Fors que seulemant el cervel. 

Robe veire, cote et mantel A fet porter, de soie an greinne. 

Cele li porte 

et si li meinne An destre.i. palefroi mout buen, 

Et avoec ce i met del suen : Chemise et braies deliees, Et chauces noires et
dougiees. 

Atot ce, si tres tost s'an va, 

Qu'ancor dormant celui trova La ou ele l'avoit leissié. 

Ses chevax met en.i. pleissié, 

Ses atache 

et lie mout fort, 

Et puis vient la ou cil se dort, Atot la robe et l'oingnemant, 

Et fet.i. mout grant hardemant 

Que del forsené tant s'aproche Qu'ele le menoie et atoche ; 

Et prant l'oignemant, 

si l'en oint Tant con en la boiste an ot point, 

Et tant sa garison covoite Que de l'oindre par tot esploite ; 

Si le met trestot an despanse, 

Que ne li chaut de la desfanse Sa dame 

ne ne l'en sovient. 

Plus en i met qu'il ne covient ; 

Mout bien, ce li est vis, l'enploie : 

Les temples et le front l'en froie, Trestot le cors jusqu'an l'artuel. 

Tant li froia au chaut soloil Les temples et trestot le cors Que del cervel li
trest si fors La rage et la melencolie. 

Mes del cors fist ele folie, 

Qu'il ne li estoit nus mestiers. 

S'il en i eüst.v. setiers, S'eüst ele autel fet, 

ce cuit. 

La boiste an porte, 

si s'an fuit, 

Si s'est vers ses chevax reposte ; 

Mes la robe mie n'en oste Por ce que, se cil se ravoie, Vialt qu'apareilliee la
voie Et qu'il la preigne, 

si s'an veste. 

Derriers.i. grant chasne s'areste Tant que cil ot dormi assez, Qui fu gariz et
respassez, Et rot son san et son mimoire. 

Mes nuz se voit com un yvoire, 

S'a grant honte, 

et plus grant eüst Se il s'aventure seüst, 

Mes ne sot por coi nuz se trueve. 

Devant lui voit la robe nueve, 

Si se mervoille a desmesure Comant et par quel aventure Cele robe estoit la
venue ; 

Et de sa char que il voit nue Est trespansez et esbaïz, 

Et dit que morz est et traïz S'einsi l'a trové ne veü Riens nule qui l'ait
coneü. 

Et tote voie si se vest 

Et regarde vers la forest S'il verroit nul home venir. 

Lever se cuide et sostenir, 

Mes ne puet tant qu'aler s'an puisse. 

Mestiers li est qu'aïde truisse Qui li aïst et qui l'en maint, 

Que si l'a ses granz max ataint Qu'a poinnes puet sor piez ester. 

Or ne vialt mes plus arester La dameisele, 

ainz est montee 

Et par delez lui est passee, Si con s'ele ne l'i seüst. 

Et cil, qui grant mestier eüst D'aïde, ne li chausist quel, Qui l'en menast
jusqu'a ostel Tant qu'il fust auques en sa force, De li apeler mout s'esforce. 

Et la dameisele autresi Vet regardant environ li Con s'ele ne sache qu'il a. 

Esbaïe vet ça et la, 

Que droit vers lui ne vialt aler. 

Et cil comance a rapeler : 

Et la dameisele adreça Vers lui son palefroi anblant. 

Cuidier li fist par ce sanblant Qu'ele de lui rien ne seüst N'onques la veü ne
l'eüst ; 

Et san et corteisie fist. Quant devant lui vint, 

si li dist : 

« Sire chevaliers, que volez, Qui a tel besoing m'apelez ? 

- Ha ! fet il, dameisele sage, Trovez me sui an cest boschage, 

Je ne sai par quel mescheance. 

Por Deu et por vostre creance Vos pri que an toz guerredons Me prestez ou donez
an dons Ce palefroi que vos menez. 

mes venez Avoec moi la ou ge m'an vois. 

fet il. 

- Dameisele, or me dites donc Se vos avez besoing de moi. 

fet ele, 

mes je croi Que vos n'iestes mie bien sains ; 

Jusqu'a quinzainne, a tot le mains, Vos covendroit a sejor estre ; 

Le cheval que je maing an destre Prenez, 

s'irons jusqu'a ostel. » 

Et cil, qui ne demandoit el, Le prant 

et monte ; 

si s'an vont Tant qu'il vindrent a Oripont, Don l'eve estoit roide et bruianz. 

Et la dameisele giete anz La boiste qu'ele portoit vuide, 

Qu'ainsi vers sa dame se cuide De son oignemant escuser, 

Qu'ele dira que au passer Del pont ensi li mescheï Que la boiste an l'eve cheï :

Por ce que desoz li çopa Ses palefroiz, li escapa Del poing la boiste 

et a bien pres Que ele ne sailli aprés, 

Mes adonc fust la perte graindre. 

Ceste mançonge voldra faindre Qant devant sa dame iert venue. 

Lor voie ont ansanble tenue Tant que au chastel sont venu ; 

Si a la dame retenu Monseignor Yvain lieemant ; 

Et sa boiste et son oingnemant Demanda a sa dameisele, 

Mes ce fu seul a seul ; 

et cele Li a la mançonge retreite, Si grant com ele l'avoit feite, 

Que le voir ne l'en osa dire. 

S'en ot la dame mout grant ire 

Et dit : 

« Ci a mout leide perte, 

Que de ce sui je tote certe Qu'ele n'iert ja mes recovree. 

Mes des que la chose est alee, Si n'i a que del consirrer. 

Si con je crui de cest vasal Don cuidai bien et joie avoir, Si ai perdu de mon
avoir Tot le meillor et le plus chier. 

Neporquant bien vos vuel prier De lui servir sor tote rien. 

- Ha ! dame, or dites vos mout bien, 

Que ce seroit trop vileins geus Qui feroit d'un domage deus. » 

Atant de la boiste se teisent ; 

Et monseignor Yvain aeisent De quanqu'eles pueent ne sevent ; 

Sel baignent 

et son chief li levent, 

Et sel font rere et reoignier, 

Que l'en li poïst anpoignier La barbe a plain poing sor la face. 

Ne vialt chose qu'an ne li face : 

S'il vialt armes, et an li done ; 

S'il vialt cheval, en li sejorne, Grant et bel et fort et hardi. 

Tant sejorna qu'a.i. mardi Vint au chastel li cuens Aliers A sergenz et a
chevaliers, 

Et mistrent feu 

et pristrent proies. 

Et cil del chastel tote voies Montent 

et d'armes se garnissent ; 

Armé et desarmé s'an issent Tant que les coreors ateignent, Qui por ax movoir ne
se deignent, Einz les atendent a.i. pas. 

Et messire Yvains fiert el tas, Qui tant a esté sejornez Qu'an sa force fu
retornez ; 

Si feri de si grant vertu.I. chevalier parmi l'escu Qu'il mist en.i. mont, ce me
sanble, Cheval et chevalier ansanble, 

N'onques puis cil ne se leva, 

Qu'el vantre li cuers li creva 

Et fu parmi l'eschine frez. 

.I. petit s'est arrieres trez Messire Yveins, 

et si recuevre ; 

Trestoz de son escu se cuevre 

Et cort por le pas desconbrer. 

Plus tost ne poïst an nonbrer Anpreu et.ii. et trois et quatre, Que l'en ne li
veïst abatre Quatre chevaliers araumant, Plus tost et plus delivremant. 

Et cil qui avoec lui estoient Por lui grant hardemant prenoient ; 

Que tex a poinne ovrer antasche, Qant il voit c'uns prodon antasche Devant lui
tote une besoingne, 

Que maintenant honte et vergoingne Li cort sus 

et si giete fors Le povre cuer qu'il a el cors, 

Si li done sostenemant, Cuer de prodome et hardemant. 

E l'arcevesque lor ocist Siglorel, L'encanteür ki ja fut en enfer : 

Ensi sont cil devenu preu, 

Si tient chascuns mout bien son leu En la meslee et an l'estor. 

Et la dame fu en la tor De son chastel montee an haut 

Et vit la meslee et l'asaut Au pas desresnier et conquerre, 

Et vit assez gisanz par terre Des afolez et des ocis, Des suens et de ses
anemis, Et plus des autres que des suens. 

Mes li cortois, li preuz, li buens, Messire Yvains trestot ausi Les feisoit
venir a merci Con fet li faucons les cerceles. 

Et disoient et cil et celes Qui el chastel remés estoient Et des batailles
l'esgardoient : 

Con fet ses anemis ploier ! 

Con roidemant il les requiert ! 

Tot autresi antr'ax se fiert Con li lyons antre les dains Quant l'engoisse et
chace la fains. 

Par artimal l'i cundoist Jupiter. 

Et tuit nostre autre chevalier An sont plus hardi et plus fier, Que ja, se par
lui seul ne fust, Lance brisiee n'i eüst N'espee traite por ferir. 

Mout doit an amer et cherir.I. prodome quant en le trueve. 

Veez or comant cil se prueve, 

Veez com il se tient el ranc ; 

Or veez com il taint de sanc Et sa lance et s'espee nue, 

Veez comant il les remue, 

Veez comant il les antasse, Com il lor vient, con il lor passe, Com il ganchist,
con il retorne ! 

Mes au ganchir petit sejorne 

Et mout demore an son retor ; 

Veez, quant il vient an l'estor, Com il a po son escu chier, Com il le leisse
detranchier ; 

Ço dist Turpin : 

N'en a pitié ne tant ne qant, 

Mes de ce se voit mout en grant Des cos vangier que l'en li done. 

Qui de trestot le bois d'Argone Li avroit fet lances, ce cuit, N'i avroit il
nule anquenuit, 

Qu'an ne l'en set tant metre an fautre Com il peçoie devant autre. 

Et veez comant il le fet De l'espee quant il la tret ! 

Onques ne fist par Durandart Rolanz des Turs si grant essart En Roncevax ne an
Espaigne. 

Se il eüst an sa conpaigne Auques de si fez conpaignons, Li fel de coi nos nos
pleignons S'en alast come desconfiz 

Ou il en remassist honiz. » 

Et dïent que buer seroit nee Cui il avroit s'amor donee, Qui si est as armes
puissanz Et desor toz reconoissanz, Si con cierges antre chandoiles Et la lune
antre les estoiles Et li solauz desor la lune ; 

Et de chascun et de chascune A si les cuers que tuit voldroient, Por la proesce
qu'an lui voient, Que il eüst lor dame prise Et fust la terre an sa justise. 

« Icist nos ert forsfait. » 

Ensi tuit et totes prisoient Celui don verité disoient, 

Que cez de la a si atainz Que il s'an fuient qui ainz ainz ; 

Mes il les chace mout de pres Et tuit si conpaignon aprés, 

Que lez lui sont ausi seür Con s'il fussent tuit clos a mur Haut et espés de
pierre dure. 

La chace mout longuemant dure Tant que cil qui fuient estanchent Et cil qui
chacent lor detranchent Toz lor chevax et esboelent. 

Les vis desor les morz roelent, Qui s'antrafolent et ocïent ; 

Leidemant s'antrecontralïent. 

Et li cuens tot adés s'an fuit, 

Mes messire Yvains pas ne fuit, Qui de lui siudre ne se faint ; 

Tant le chace que il l'ataint Au pié d'une ruiste montee, 

Respunt Rollant : 

Et ce fu mout pres de l'antree D'un fort recet qui estoit suens. 

Iqui fu retenuz li cuens, 

C'onques riens ne li pot eidier ; 

Et sanz trop longuemant pleidier An prist la foi messire Yvains, 

Que, des que il le tint as mains Et il furent seul per a per, N'i a neant de
l'eschaper, Ne del ganchir, ne del desfandre, 

Einz li plevist qu'il s'iroit randre A la dame de Norison, 

Si se metroit an sa prison 

Et feroit peis a sa devise. 

Et quant il en ot la foi prise, Si li fist son chief desarmer Et l'escu jus del
col oster, 

Et l'espee li randi nue. 

« Vencut est le culvert. 

Ceste enors li est avenue Qu'il an mainne le conte pris, 

Si le rant a ses anemis, Qui n'en font pas joie petite. 

Mes ainz fu la novele dite Au chastel, que il i venissent ; 

Encontre ax tuit et totes issent, 

Et la dame devant toz vient. 

Messire Yvains par la main tient Le prisonier, 

si li presante. 

Sa volanté et son creante Fist lors li cuens oltreemant, 

Et par foi et par seiremant Et par ploiges l'en fist seüre ; 

Ploige li done 

Oliver, frere, itels colps me sunt bel ! » 

et si li jure Que toz jorz mes pes li tanra Et que ses pertes li randra,
Quanqu'ele an mosterra par prueves, Et refera les meisons nueves Que il avoit
par terre mises. 

Qant ces choses furent asises Ensi com a la dame sist, Messire Yvains congié an
quist, Que ele ne li donast mie Se il a fame ou a amie La volsist panre et
noçoier. 

Neïs siudre ne convoier Ne s'i vost il lessier un pas, 

Einz s'an parti en es le pas, 

C'onques rien n'i valut proiere. 

Or se mist a la voie arriere 

Et leissa mout la dame iriee Que il avoit mout feite liee. 

Et con plus liee l'avoit feite, Plus li poise 

et plus se desheite Quant il ne vialt plus demorer, 

C'or le volsist ele enorer, 

La bataille est aduree endementres. 

Et sel feïst, se lui pleüst, Seignor de quanque ele eüst, 

Ou ele li eüst donees Por son servise granz soldees, Si granz com il les volsist
prendre. 

Mes il n'en vost onques entendre Parole d'ome ne de fame ; 

Des chevaliers et de la dame S'est partiz, mes que bien l'en poist 

Que plus remenoir ne li loist. 

Messire Yvains pansis chemine Par une parfonde gaudine Tant qu'il oï enmi le
gaut.I. cri mout dolereus et haut. 

Si s'adreça lors vers le cri, Cele part ou il l'ot oï, 

Et, quant il parvint cele part, Vit.i. lyon, en un essart, Et.i. serpant qui le
tenoit Par la coe, 

et si li ardoit Trestoz les rains de flame ardant. 

N'ala mie mout regardant Messire Yvains cele mervoille ; 

Franc e paien merveilus colps i rendent. 

A lui meïsmes se consoille Au quel d'aus.ii. il aidera. 

Lors dit qu'au lyon se tanra, 

Qu'a venimeus ne a felon Ne doit an feire se mal non, 

Et li serpanz est venimeus, 

Si li saut par la boche feus, 

Tant est de felenie plains. 

Por ce panse messire Yvains Qu'il l'ocirra premieremant ; 

S'espee tret 

et vint avant 

Et met l'escu devant sa face, 

Fierent li un, 

Que la flame mal ne li face Que il gitoit parmi la gole, Qui plus estoit lee
d'une ole. 

Se li lyons aprés l'asaut, La bataille pas ne li faut ; 

Mes que qu'il l'en aveingne aprés, Eidier li voldra il adés, 

Que Pitiez li semont 

et prie Qu'il face secors et aïe A la beste gentil et franche. 

A s'espee, qui soef tranche, Va le felon serpant requerre ; 

Si le tranche jusqu'anz en terre 

Et les.ii. mitiez retronçone, 

Fiert 

et refiert, 

li altre se defendent. 

et tant l'en done Que tot le demince et depiece. 

Mes il li covient une piece Tranchier de la coe au lion, Por la teste au serpant
felon Qui par la coe le tenoit ; 

Tant con tranchier an covenoit En trancha, 

c'onques moins ne pot. 

Quant le lyon delivré ot, Si cuida qu'il li covenist Conbatre et que sus li
venist ; 

Mes il ne le se pansa onques. 

Oez que fist li lyons donques, Con fist que preuz et deboneire, Com il li
comança a feire Sanblant que a lui se randoit, 

Que ses piez joinz li estandoit 

Et vers terre encline sa chiere ; 

Si s'estut sor ses piez derriere 

Tant'hanste i ad e fraite e sanglente, Tant gunfanun rumpu e tant'enseigne ! 

Et puis si se ragenoilloit 

Et tote sa face moilloit De lermes, par humilité. 

Messire Yvains, por verité, Set que li lyons le mercie Et que devant lui
s'umilie Por le serpant que il a mort Et lui delivré de la mort ; 

Si li plest mout ceste aventure. 

Por le venin et por l'ordure Del serpant, essuie s'espee, 

Si l'a el fuerre rebotee, 

Puis si se remet a la voie. 

Et li lyons lez lui costoie, 

Que ja mes ne s'an partira, 

Toz jorz mes avoec lui ira, 

Tant bon Franceis i perdent lor juvente ! 

Que servir et garder le vialt. 

Devant a la voie s'aquialt Si qu'il santi desoz le vant, Si com il en aloit
devant, Bestes salvages en pasture ; 

Si le semont feins et nature D'aler an proie et de chacier Por sa vitaille
porchacier ; 

Ce vialt nature que il face. 

.I. petit s'est mis en la trace Tant qu'a son seignor a mostré Qu'il a senti et
ancontré Vant et fleir de salvage beste. 

Lors le regarde 

et si s'areste, 

Que il le vialt servir an gré, 

Car encontre sa volenté Ne voloit aler nule part. 

Et cil parçoit a son esgart Qu'il li mostre que il l'atant ; 

Ne reverrunt lor meres ne lor femmes, Ne cels de France ki as porz les atendent.

Bien l'aparçoit, 

et bien l'entant, Que s'il remaint, il remanra, 

Et, se il le siust, il panra La veneison qu'il a santie. 

Lors le semont 

et si l'escrie Ausi com uns brachez feïst ; 

Et li lyons maintenant mist Le nes au vant qu'il ot santi ; 

Ne ne li ot de rien manti, 

Qu'il n'ot pas une archiee alee Quant il vit en une valee Tot seul pasturer.i.
chevrel. 

Celui panra il ja son vuel, 

Si fist il au premier asaut, 

Karles li magnes en pluret, 

Et si an but le sanc tot chaut. 

Qant ocis l'ot, si le gita Sor son dos, 

et si l'en porta Tant que devant son seignor vint, 

Et puis an grant chierté le tint Por la grant amor qu'an lui ot. 

Ja fu pres de nuit, 

se li plot Qu'ilueques se herbergeroit Et le chevrel escorcheroit Tant com il en
voldroit mangier. 

Lors le comance a escorchier ; 

Le cuir li fant desus la coste, 

De la longe.i. lardé li oste ; 

Et tret le feu d'un chaillot bis, 

si se demente. 

Si l'a de busche sesche espris ; 

Puis mist en une broche an rost Son lardé cuire au feu mout tost ; 

Sel rostist tant que il fu cuiz, 

Mes del mangier ne fu deduiz, 

Qu'il n'i ot pein ne vin ne sel Ne nape ne coutel ne el. 

Quequ'il manja, devant lui jut Ses lyons, 

c'onques ne se mut ; 

Einz l'a tot adés regardé Tant qu'il ot de son gras lardé Tant mangié que il
n'en vost plus. 

Et del chevrel le soreplus Manja li lyons jusqu'as os. 

Et il tint son chief an repos Tote la nuit sor son escu, A tel repos come ce fu
; 

De ço qui calt ? 

Et li lyons ot tant de sens Qu'il veilla et fu an espens Del cheval garder, qui
pessoit L'erbe, qui petit l'engressoit. 

Au main s'an alerent ensanble 

Et itel vie, ce me sanble, Com il orent la nuit menee Remenerent a la vespree,
Et presque tote une quinzainne, Tant qu'aventure a la fontainne Desoz le pin les
amena. 

Las ! par po ne reforsena Messire Yvains, cele foiee, Quant la fontainne a
aprochiee, Et le perron, et la chapele. 

Mil foiz las et dolanz s'apele 

Et chiet pasmez, 

tant fu dolanz. 

Et s'espee, qui ert colanz, Chiet del fuerre, 

si li apointe Es mailles del hauberc la pointe, Enprés le col, pres de la joe. 

N'i a maille qui ne descloe, 

N'en avrunt sucurance, 

Et l'espee del col li tranche La pel desoz la maille blanche, Si qu'il an fist
le sanc cheoir. 

Li lyons cuide mort veoir Son conpaignon et son seignor ; 

Einz de rien n'ot ire graignor, 

Qu'il comança tel duel a fere, N'oï tel conter ne retrere, 

Qu'il se detuert 

et grate 

et crie 

Et s'a talant que il s'ocie De l'espee qu'il li est vis Qu'il ait son boen
seignor ocis. 

A ses danz l'espee li oste 

Et sor.i. fust gisant l'acoste 

Malvais servis le jur li rendit Guenes Qu'en Sarraguce sa maisnee alat vendre ;

Et derriers a un tronc l'apuie, 

Qu'il a peor qu'el ne s'an fuie Qant il i hurtera del piz. 

Ja fust ses voloirs aconpliz Quant cil de pasmeisons revint ; 

Et li lyons son cors retint, Qui a la mort toz escorsez Coroit come pors
forsenez Qui ne prant garde ou il se fiere. 

Messire Yvains en tel meniere Devant le perron se pasma. 

Au revenir mout se blasma De l'an que trespassé avoit, Por coi sa dame le haoit,

Et dit : 

« Que fet quant ne se tue Cil las qui joie s'est tolue ? 

Que fais je, las, qui ne m'oci ? 

Comant puis je demorer ci Et veoir les choses ma dame ? 

Puis en perdit e sa vie e ses membres ; 

En mon cors por coi remaint ame ? 

Que fet ame an si dolant cors ? 

Se ele an ert alee fors, Ne seroit pas en tel martire. 

Haïr et blasmer et despire Me doi, voir, mout, 

et je si faz. 

Qui pert sa joie et son solaz Par son mesfet et par son tort Mout se doit bien
haïr de mort. 

Haïr et ocirre se doit ; 

Et je, tant con nus ne me voit, Por quoi m'esparg ? 

Que ne me tu ? 

Donc n'ai je ce lyon veü, Qui por moi a si grant duel fet Qu'il se volt m'espee
antreset Parmi le cors el piz boter ? 

Et je doi la mort redoter, Qui ai ma joie a duel changiee ? 

El plait ad Ais en fut juget a pendre, De ses parenz ensembl'od lui tels trente
Ki de murir nen ourent esperance. 

De moi s'est leesce estrangiee Et tuit solaz. 

N'en dirai plus, 

Que ce ne porroit dire nus ; 

S'ai demandee grant oiseuse. 

Des joies fu la plus joieuse Cele qui m'ert aseüree ; 

Mes mout ot petite duree. 

Et qui ce pert par son mesfet, N'est droiz que boene aventure et. » 

Queque cil ensi se demante, Une cheitive, une dolante, Estoit en la chapele
anclose, Qui vit et oï ceste chose Par le mur qui estoit crevez. 

Maintenant qu'il fu relevez De pasmeisons, si l'apela : 

« Dex ! fet ele, que voi ge la ? 

La bataille est merveilluse e pesant. 

Qui est qui se demante si ? » 

Et cil li respont : 

- Je sui, fet ele, une cheitive, La plus dolante riens qui vive. » 

Cil li respont : 

« Tes, fole riens ! 

Tex diax est joie ! 

Tex est biens Envers les max don ge lenguis. 

Tant con li hom a plus apris A delit et a joie vivre, Plus le desvoie 

et plus l'enivre Diaus quant il l'a que un autre home ; 

Li foibles hom porte la some, Par us et par acostumance, C'uns autres de plus
grant puissance Ne porteroit por nule rien. 

Mult ben i fiert Oliver e Rollant, 

- Par foi, fet ele, jel sai bien, 

Que c'est parole tote voire ; 

Mes por ce ne fet mie a croire Que vos aiez plus mal de moi, 

Et por ce mie ne le croi, Qu'il m'est avis que vos poez Aler quel part que vos
volez, 

Et je sui ci anprisonee ; 

Si m'est tex faesons donee Que demain serai ceanz prise Et livree a mortel
juise. 

- Sire chevaliers, ja Dex n'et De l'ame de mon cors merci Se je l'ai mie
desservi ! 

Et neporquant si vos dirai Le voir, 

que ja n'en mantirai. 

Por ce ceanz sui an prison Qu'an m'apele de traïson, 

Li arcevesques plus de mil colps i rent, 

Ne je ne truis qui m'an desfande, Que l'endemain ne m'arde ou pande. 

- Or primes, fet il, puis je dire Que li miens diax et la moie ire A la vostre
dolor passee, 

Qu'estre porriez delivree Par qui que soit de cest peril. 

Donc ne porroit ce estre ? 

Mes je ne sai encor par cui : 

Il ne sont ancore que dui Qui osassent por moi desfandre Bataille a trois homes
enprandre. 

Por Deu, sont il donc troi ? 

Troi sont qui traïtre me clainment. 

- Et qui sont cil qui tant vos ainment, Don li uns si hardiz seroit Qu'a trois
conbatre s'oseroit Por vos sauver et garentir ? 

- Je le vos dirai sanz mantir : 

Li.XII. per ne s'en targent nient, 

Li uns est messire Gauvains Et li autres messire Yvains, Por cui demain serai a
tort Livree a martire de mort. 

- Por le quel, fet il, l'avez dit ? 

- Or vos ai entandue bien ! 

Mes vos n'i morroiz ja sanz lui. 

Je meïsmes cil Yvains sui Por cui vos estes an esfroi ; 

Et vos estes cele, ce croi, Qui en la sale me gardastes ; 

Ma vie et mon cors m'i salvastes Entre les.ii. portes colanz Ou ge fui pensis et
dolanz Et angoisseus et antrepris ; 

Morz i eüsse esté et pris Se ne fust vostre boene aïe. 

Or me dites, ma dolce amie, Qui cil sont qui de traïson Vos apelent et an prison
Vos ont et anclose an reclus. 

- Sire, nel vos celerai plus Des qu'il vos plest que jel vos die. 

E li Franceis i fierent cumunement. 

Voirs est que je ne me fains mie De vos eidier an boene foi. 

Par l'amonestemant de moi, Ma dame a seignor vos reçut ; 

Mon los et mon consoil an crut 

Et, par la sainte Paternostre, Plus por son preu que por le vostre Le cuidai
feire 

et cuit ancor, 

Itant vos an reconuis or ; 

S'enor et vostre volenté Porquis, se Dex me doint santé. 

Mes quant ç'avint que vos eüstes L'an trespassé que vos deüstes Revenir a ma
dame ça, Tantost a moi se correça 

Et mout se tint a deceüe De ce qu'ele m'avoit creüe. 

Et quant ce sot li seneschax, Uns fel, uns traïtres mortax, Qui grant envie me
portoit Por ce que ma dame creoit Moi plus que lui de maint afeire, Si vit bien
c'or porroit il feire Entre moi et li grant corroz. 

Moerent paien a millere e a cent : 

An plainne cort et veant toz, M'amist que por vos l'oi traïe, 

Et je n'oi consoil ne aïe Fors de moi seule, qui disoie C'onques vers ma dame
n'avoie Traïson feite ne pansee. 

Sire, por Deu, com esfreee Tot maintenant, sanz consoil prendre, Dis je m'an
feroie desfandre D'un chevalier ancontre trois. 

Onques ne fu cil si cortois Que il le deignast refuser, 

Ne ressortir ne reüser Ne m'an poi, por rien qu'avenist. 

Ensi a parole me prist ; 

Si me covint d'un chevalier Encontre trois gage a baillier Et par respit de.xxx.
jorz. 

Puis ai esté an maintes corz ; 

A la cort le roi Artus fui, 

N'i trovai consoil en nelui 

Ki ne s'en fuit de mort n'i ad guarent ; 

Ne n'i trovai qui me deïst De vos chose qui me seïst, 

Car il n'en savoient noveles. 

- Et messire Gauvains, chaeles, Li frans, li dolz, ou ert il donques ? 

A s'aïe ne failli onques Dameisele desconseilliee. 

- Cil me feïst joiant et liee, Se je a cort trové l'eüsse ; 

Ja requerre ne li seüsse Riens nule qui me fust vehee. 

Mes la reïne en a menee Uns chevaliers, ce me dit an, Don li rois fist que fors
del san, Quant aprés li l'en envoia ; 

Et Kex, ce cuit, la convoia Jusqu'au chevalier qui l'en mainne ; 

S'an est or entrez an grant painne Messire Gauvains, qui la quiert. 

Ja mes nul jor a sejor n'iert Jusque tant qu'il l'avra trovee. 

Voillet o nun, tut i laisset sun tens. 

Tote la verité provee Vos ai de m'aventure dite. 

Demain morrai de mort despite, 

Si serai arse sanz respit Por mal de vos et por despit. » 

Et il respont : 

« Ja Deu ne place Que l'en por moi nul mal vos face ! 

Ja, que je puise, n'i morroiz. 

Demain atendre me porroiz Apareillié, lonc ma puissance, De metre an vostre
delivrance Mon cors, si con je le doi feire. 

Mes de conter ne de retreire As genz qui je sui ne vos chaille ! 

Que qu'aveigne de la bataille, Gardez que l'en ne m'i conoisse. 

- Sire, certes, por nule angoisse Vostre non ne descoverroie. 

Franceis i perdent lor meillors guarnemenz. 

La mort einçois an soferroie, Des que vos le volez ensi. 

Et neporquant ice vos pri Que ja por moi n'i reveigniez. 

Ne vuel pas que vos anpreigniez Bataille si tres felonesse. 

Mes trestoz quites an soiez, 

Que mialz est que je seule muire Que je les veïsse deduire De vostre mort et de
la moie. 

Ja por ce n'en eschaperoie, Quant il vos avroient ocis ; 

S'est mialz que vos remaingniez vis Que nos i fussiens mort andui. 

- Mout avez or dit grant enui, Fet messire Yvains, bele amie. 

Espoir ou vos ne volez mie Estre delivre de la mort, 

Ou vos despisiez le confort Que je vos faz de vos eidier. 

Ne reverrunt lor peres ne lor parenz, Ne Carlemagne, ki as porz les atent. 

N'an quier or plus a vos pleidier, 

Que vos avez tant fet por moi, Certes, que faillir ne vos doi A nul besoing que
vos aiez. 

Bien sai que mout vos esmaiez, 

Mes, se Deu plest, an cui je croi, Il an seront honi tuit troi. 

Or n'i a plus, 

que je m'an vois, Ou que soit, logier an ce bois, 

Que d'ostel pres ne sai ge point. 

- Sire, fet ele, Dex vos doint Et boen ostel et boene nuit, 

Et de chose qui vos enuit, Si con je le desir, vos gart ! » 

Messire Yvains atant s'an part, Et li lyons toz jorz aprés. 

En France en ad mult merveillus turment : 

S'ont tant alé qu'il vindrent pres D'un fort recet a.i. baron Qui clos estoit
tot anviron De mur espés et fort et haut. 

Li chastiax ne cremoit assaut De mangonel ne de perriere, 

Qu'il estoit forz a grant meniere ; 

Mes fors des murs estoit esrese La place, 

qu'il n'i ot remese An estant borde ne meison. 

Assez en orroiz la reison Une autre foiz, quant leus sera. 

La plus droite voie s'en va Messire Yvains vers le recet ; 

Et vaslet saillent jusqu'a set, Qui li ont.i. pont avalé ; 

Si li sont a l'encontre alé. 

Mes del lyon, que venir voient Avoec lui, duremant s'esfroient ; 

Orez i ad de tuneire e de vent, Pluies e gresilz desmesureement ; 

Si li dïent que, s'il li plest, Son lyon a la porte lest, Qu'il ne les afost et
ocie. 

Et il respont : 

« N'en parlez mie, 

Que ja n'i enterrai sanz lui : 

Ou nos avrons l'ostel andui 

Ou je me remanrai ça fors, 

Qu'autretant l'aim come mon cors. 

Et neporquant n'en dotez rien, 

Que je le garderai si bien Qu'estre porroiz tot asseür. » 

Cil responent : 

Chiedent i fuildres e menut e suvent, 

Atant sont el chastel antré 

Et vont tant qu'il ont ancontré Chevaliers, dames et sergenz Et dameiseles
avenanz, Qui le saluent et descendent Et a lui desarmer entandent ; 

Si li dïent : 

« Bien soiez vos, Biax sire, venuz antre nos, 

Et Dex vos i doint sejorner Tant que vos an puisiez torner A grant joie et a
grant enor. » 

Des le plus haut jusqu'au menor, Li font joie 

et formant s'an painnent ; 

A grant joie a l'ostel l'en mainnent 

Et tant grant joie li ont feite. 

Une dolors qui les desheite Lor refet la joie oblier ; 

E terremoete ço i ad veirement. 

Si recomancent a crier 

Et plorent 

et si s'esgratinent. 

Ensi mout longuemant ne finent De joie feire et de plorer : 

Joie por lor oste enorer Font sanz ce que talant en aient, 

Car d'une aventure s'esmaient Qu'il atendent a l'andemain ; 

S'an sont tuit seür et certain Qu'il l'avront, einz que midis soit. 

Messire Yvains s'esbaïssoit De ce que si sovant chanjoient Que duel et joie
demenoient. 

S'an mist le seignor a reison Del chastel et de la meison : 

« Por Deu, fet il, biax dolz chiers sire, Ice pleiroit vos il a dire Por coi
m'avez tant enoré Et tant fet joie, et puis ploré ? 

De seint Michel del Peril jusqu'as Seinz, Dés Besentun tresqu'as porz de
Guitsand, N'en ad recet dunt del mur ne cravent. 

Mes le celer et le teisir Devriez vos asez voloir ; 

Chose qui vos face doloir Ne vos dirai je ja, mon vuel ; 

Lessiez nos feire nostre duel, 

Si n'an metez ja rien a cuer. 

- Ce ne porroit estre a nul fuer Que je duel feire vos veïsse Ne rien a mon cuer
n'an meïsse ; 

Einz le desir mout a savoir, Quelque duel que j'en doie avoir. 

- Donc, fet il, le vos dirai gié. 

Mout m'a uns jaianz domagié, Qui voloit que je li donasse Ma fille, qui de
biauté passe Totes les puceles del monde. 

Li fel jaianz, cui Dex confonde, A non Harpins de la Montaingne ; 

Ja n'iert jorz que del mien ne praigne Tot ce que il an puet ateindre. 

Cuntre midi tenebres i ad granz. 

Mialz de moi ne se doit nus plaindre, Ne duel feire, ne duel mener ; 

De duel devroie forsener, 

Que.vi. filz chevaliers avoie, 

Plus biax el monde ne savoie ; 

Ses a toz.vi. li jaianz pris ; 

Veant moi en a.ii. ocis 

Et demain ocirra les quatre, Se je ne truis qui s'an conbate A lui, por mes filz
delivrer, Ou se ge ne li voel livrer Ma fille ; 

et quant il l'avra, As plus vix garçons qu'il savra En sa meison et as plus orz
La liverra por lor deporz, 

Qu'il ne la deigneroit mes prandre. 

A demain puis ce duel atendre, Se Damedex ne m'an consoille. 

N'i ad clartet, se li ciels nen i fent. 

Et por ce n'est mie mervoille, Biax sire chiers, se nos plorons. 

Mes por vos, tant con nos poons, Nos resforçons a la foiee De feire contenance
liee, 

Que fos est qui prodome atret Entor lui, s'enor ne li fet, 

Et vos me resanblez prodome ; 

Or vos en ai dite la some, Sire, de nostre grant destrece, 

N'en chastel ne an forterece, Ne nos a lessié li jaianz Fors tant con il en a
ceanz. 

Vos meïsmes bien le veïstes S'enuit garde vos an preïstes, Qu'il n'a lessié
vaillant.i. es Fors de ces murs qui sont remés ; 

Ainz a trestot le borc plené ; 

Quant ce qu'il vost en ot mené, Si mist el remenant le feu ; 

Einsi m'a feit meint felon geu. » 

Hume nel veit ki mult ne s'espoant. 

Messire Yvains tot escouta Quanque ses ostes li conta, 

Et quant trestot escouté ot, Si li redist ce que lui plot : 

« Sire, fet il, de vostre enui Mout iriez et mout dolanz sui, 

Mes d'une chose me mervoil, Se vos n'en avez quis consoil A la cort le boen roi
Artu. 

Nus hom n'est de si grant vertu Qu'a sa cort ne poïst trover Tex qui voldroient
esprover Lor vertu ancontre la soe. » 

Et lors li descuevre 

et desnoe Li riches hom que il eüst Boene aïe se il seüst Ou trover monseignor
Gauvain. 

« Cil ne l'anpreïst pas en vain, 

Que ma fame est sa suer germainne ; 

Mes la fame le roi en mainne Uns chevaliers d'estrange terre Qui a la cort l'ala
requerre. 

Dient plusor : 

Neporquant ja ne l'en eüst Menee, por rien qu'il peüst, Ne fust Kex, qui
anbricona Le roi tant que il li bailla La reïne et mist en sa garde. 

Cil fu fos et cele musarde, Qui an son conduit se fia, 

Et je resui cil qui i a Trop grant domage et trop grant perte, 

Que ce est chose tote certe Que messire Gauvains, li preuz, Por sa niece et por
ses neveuz, Fust ça venuz grant aleüre Se il seüst ceste aventure ; 

Mes il nel set, don tant me grieve Que par po li cuers ne me crieve ; 

Einz est alez aprés celui, Cui Damedex doint grant enui, Quant menee en a la
reïne. » 

Messire Yvains onques ne fine De sopirer, quant ce antant ; 

De la pitié que il l'en prant Li respont : 

« Biax dolz sire chiers, Je m'an metroie volentiers En l'aventure et el peril Se
li jaianz et vostre fil Venoient demain a tele ore Que n'i face trop grant
demore, 

Que je serai aillors que ci, Demain a ore de midi, Si con je l'ai acreanté. 

« Ço est li definement, La fin del secle ki nus est en present. » 

- Biax sire, de la volanté Vos merci ge, fet li prodom,.C. mile foiz en un
randon. » 

Et totes les genz de l'ostel Li redisoient autretel. 

Atant vint d'une chanbre fors La pucele, gente de cors Et de façon bele et
pleisanz. 

Mout vint sinple et mue et teisanz, 

C'onques ses diax ne prenoit fin, 

Vers terre tint le chief anclin ; 

Et sa mere revint decoste, 

Que mostrer lor voloit lor oste Li sires, qui les ot mandees. 

En lor mantiax anvelopees Vindrent, por lor lermes covrir ; 

Et il lor comande a ovrir Les mantiax et les chiés lever, 

Il nel sevent, 

Et dit : 

« Ne vos doit pas grever Ce que je vos comant a feire, 

C'un franc home mout deboneire Nos a Dex et boene aventure Ceanz doné, qui
m'aseüre Qu'il se conbatra au jaiant. 

Or n'en alez plus delaiant, Qu'au pié ne l'en ailliez cheoir. 

- Ce ne me lest ja Dex veoir ! 

Fet messire Yvains maintenant. 

Voir ne seroit mie avenant Que au pié me venist la suer Monseignor Gauvain a nul
fuer Ne sa niece ; 

Dex m'an desfande, C'orguiauz en moi tant ne s'estande Que a mon pié venir les
les ! 

Voir, ja n'oblieroie mes La honte que je en avroie. 

Mes de ce boen gré lor savroie, Se eles se reconfortoient Jusqu'a demain, que
eles voient Se Dex les voldra conseillier. 

ne dient veir nient : 

Moi ne covient il plus proier, Mes que li jaianz si tost veingne Qu'aillors
mantir ne me coveingne ; 

Que por rien je ne lesseroie Que demain, a midi, ne soie Au plus grant afeire
por voir Que je onques poïsse avoir. » 

Ensi ne les volt pas del tot Aseürer, 

car an redot Est que li jaianz ne venist A tele ore que il poïst Venir a tens a
la pucele Qui ert anclose an la chapele. 

Et neporquant tant lor promet Qu'an boene esperance les met ; 

Et tuit et totes l'en mercïent, 

Qu'an s'esperance mout se fïent 

Et mout pansent qu'il soit preudon Por la conpaingnie au lyon Qui ausi dolcemant
se gist Lez lui con uns aigniax feïst. 

Por l'esperance qu'an lui ont Se confortent 

et joie font, 

Ço est li granz dulors por la mort de Rollant. 

N'onques puis duel ne demenerent. 

Qant ore fu, si l'en menerent Colchier en une chanbre clere ; 

Et la dameisele et sa mere Furent an.ii. a son colchier, 

Qu'eles l'avoient ja mout chier 

Et cent mile tanz plus l'eüssent Se la corteisie seüssent Et la grant proesce de
lui. 

Il et li lyons anbedui Jurent leanz 

et reposerent, 

Qu'autres genz gesir n'i oserent ; 

Einz lor fermerent si bien l'uis Que il n'en porent issir puis Jusqu'au demain a
l'enjornee. 

Quant la chanbre fu desfermee, Si se leva 

Franceis i unt ferut de coer e de vigur ; 

et oï messe 

Et atendi, por la promesse Qu'il lor ot feite, jusqu'a prime. 

Le seignor del chastel meïsme Apele oiant toz, 

si li dit : 

« Sire, je n'ai plus de respit, 

Einz m'an irai, si ne vos poist, 

Que plus demorer ne me loist. 

Et sachiez bien certainnemant Que volentiers et boenemant, Se trop n'eüsse grant
besoing Et mes afeires ne fust loing, Demorasse encor une piece, Por les neveuz
et por la niece Monseignor Gauvain, que j'aim mout. » 

Trestoz li cuers el vantre bolt A la pucele, de peor, A la dame et au vavasor ;

Tel peor ont qu'il ne s'en aut, Que il li vostrent, de si haut Com il furent, au
pié venir ; 

Paien sunt morz a millers e a fuls : 

Mes il ne lo vout pas sofrir, 

Que lui ne fust ne bel ne buen. 

Lors li ofre a doner del suen Li sires, s'il an vialt avoir, Ou soit de terre ou
d'autre avoir, Mes que ancor un po atende. 

Et il respont : 

« Dex me desfande Que je ja rien nule n'en aie ! » 

Et la pucele, qui s'esmaie, Comance mout fort a plorer, 

Si li prie de demorer. 

Come destroite et angoisseuse, Por la reïne glorieuse Del ciel et des anges li
prie, Et por Deu, qu'il ne s'an aut mie, Einz atende encore.i. petit, Et por son
oncle, 

que il dit Qu'il le conuist et loe et prise. 

Si l'an est mout grant pitiez prise Quant il ot qu'ele se reclainme De par l'ome
que il plus ainme Et par la reïne des ciax, De par li qui est li moiax Et la
dolçors de pieté. 

De cent millers n'en poent guarir dous. 

D'angoisse a.i. sopir gité, 

Que por le rëaume de Tarse Ne voldroit que cele fust arse Que il avoit aseüree;

Sa vie avroit corte duree 

Ou il istroit toz vis del sens S'il n'i pooit venir a tens ; 

Et d'autre part, autre destrece Le retient, la granz gentillece Monseignor
Gauvain, son ami, 

Que par po ne li part par mi Li cuers, quant demorer ne puet. 

Neporquant ancor ne se muet, 

Einçois demore 

et si atant Tant que li jaianz vient batant, Qui les chevaliers amenoit ; 

Et.i. pel a son col tenoit, Grant et quarré, agu devant, Dom il les bousoit mout
sovant ; 

Dist l'arcevesques : 

Et il n'avoient pas vestu De robe vaillant.i. festu, Fors chemises sales et
ordes ; 

S'avoient bien liez de cordes Les piez et les mains, 

si seoient Sor.iv. roncins qui clochoient, Meigres et foibles et redois. 

Chevalchant vindrent lez le bois ; 

Uns nains, fel come boz anflez, Les ot coe a coe noez, 

Ses aloit costoiant toz quatre, 

Onques ne les fina de batre. 

D'unes corgiees a.vi. neuz Don mout cuidoit feire que preuz Les batoit si que
tuit seinnoient ; 

Ensi vilmant les amenoient Entre le jaiant et le nain. 

Devant la porte, enmi.i. plain, S'areste li jaianz 

« Nostre hume sunt mult proz ; 

et crie Au preudome que il desfie Ses filz de mort, s'il ne li baille Sa fille ;

et a sa garçonaille La liverra a jaelise, 

Car il ne l'ainme tant 

ne prise Qu'an li se daingnast avillier. 

De garçons avra.i. millier Avoec lui, sovant et menu, Qui seront poeilleus et nu
Si con ribaut et torchepot, 

Que tuit i metront lor escot. 

Par po que li preudon n'enrage, Qui ot celui qui a putage Dit que sa fille li
metra, Ou or androit, si quel verra, Seront ocis si.iv. fil ; 

S'a tel destrece come cil Qui mialz s'ameroit morz que vis. 

Mout se clainme dolanz, cheitis, 

Et plore formant 

Suz ciel n'ad home plus en ait de meillors. 

et sopire ; 

Et lors li ancomance a dire Messire Yvains, con frans et dolz : 

« Sire, mout est fel et estolz Cil jaianz, qui la fors s'orguelle. 

Mes ja Dex ce sofrir ne vuelle Qu'il ait pooir de vostre fille ! 

Mout la despist 

et mout l'aville. 

Trop seroit granz mesaventure Se si tres bele criature Et de si haut parage nee
Ert a garçons abandonee. 

Et feites le pont treire aval, 

Si m'an lessiez oltre passer. 

De nos.ii. covenra lasser Ou moi ou lui, 

Il est escrit en la Geste Francor Que vassals est li nostre empereür. » 

ne sai le quel. 

Se je le felon, le cruel, Qui ci nos vet contraliant, Pooie feire humeliant Tant
que voz filz vos randist quites Et les hontes qu'il vos a dites Vos venist ceanz
amander, Puis vos voldroie comander A Deu, 

s'iroie a mon afeire. » 

Lors li vont son cheval fors treire 

Et totes ses armes li baillent ; 

De lui bien servir se travaillent 

Et bien et tost l'ont atorné ; 

A lui armer n'ont sejorné, S'a tot le moins non que il porent. 

Quant bien et bel atorné l'orent, Si n'i ot que de l'avaler Le pont et del
lessier aler ; 

En li avale 

Vunt par le camp, 

et il s'an ist, 

Mes aprés lui ne remassist Li lyons an nule meniere. 

Et cil qui sont remés arriere Le comandent au Salveor, 

Car de lui ont mout grant peor Que li maufez, li anemis, Qui avoit maint prodome
ocis Veant lor ialz, enmi la place, Autretel de lui ne reface. 

Si prïent Deu qu'il le desfande De mort, et vif et sain lor rande, Et le jaiant
li doint ocirre. 

Si come chascuns le desirre An prie Deu mout dolcemant ; 

Et cil par son fier hardemant Vint vers lui, 

si le menaça 

Et dit : 

« Cil qui t'anvea ça Ne t'amoit mie, par mes ialz ! 

si requerent les lor, 

Certes, il ne se poïst mialz De toi vangier, en nule guise ; 

Mout a bien sa vengence prise De quanque tu li as forfet. 

- De neant es antrez an plet, 

Fet cil, qui nel dote de rien. 

Or fai ton mialz et je le mien, 

Que parole oiseuse me lasse. » 

Tantost messire Yvains li passe, Cui tarde qu'il s'an soit partiz ; 

Ferir le va enmi le piz, Qu'il ot armé d'une pel d'ors ; 

Et li jaianz li vient le cors De l'autre part, atot son pel. 

Enmi le piz li dona tel Messire Yvains que la piax fausse ; 

Plurent des oilz de doel e de tendrur Por lor parenz par coer e par amor. 

El sanc del cors, an leu de sausse, Le fer de la lance li moille ; 

Et li jaianz del pel le roille Si fort que tot ploier le fet. 

Messire Yvains l'espee tret, Dom il savoit ferir granz cos. 

Le jaiant a trové desclos, Qui an sa force se fioit Tant que armer ne se voloit
; 

Et cil, qui tint l'espee treite, Li a une anvaïe feite ; 

Del tranchant, non mie del plat, Le fiert si que il li abat De la joe une
charbonee, 

Et il l'en ra une donee Tel que tot le fet anbrunchier Jusque sor le col del
destrier. 

A ce cop, li lyons se creste, 

De son seignor eidier s'apreste, 

Et saut par ire 

Li reis Marsilie od sa grant ost lor surt. 

et par grant force, S'aert 

et fant con une escorce, Sor le jaiant, la pel velue, Si que desoz li a tolue
Une grant piece de la hanche ; 

Les ners et les braons li tranche, 

Et li jaianz li est estors, 

Si bret 

et crie come tors, 

Que mout l'a li lyons grevé ; 

Le pel a a.ii. mains levé 

Et cuide ferir, 

mes il faut, 

Marsilie vient par mi une valee Od sa grant ost que il out asemblee. 

Car li lyons en travers saut, 

Si pert son cop 

et chiet en vain Par delez monseignor Yvain, 

Que l'un ne l'autre n'adesa. 

Et messire Yvains antesa, 

Si a.ii. cos entrelardez. 

Einz que cil se fust regardez, Li ot, au tranchant de s'espee, L'espaule del bu
dessevree; 

A l'autre cop, soz la memele, Li bota tote l'alemele De s'espee parmi le foie ;

Li jaianz chiet, 

la morz l'asproie, 

.XX. escheles ad li reis anumbrees. 

Et, se uns granz chasnes cheïst, Ne cuit que graindre esfrois feïst Que li
jaianz fist au cheoir. 

Ce cop vuelent mout tuit veoir Cil qui estoient as creniax. 

Lors i parut li plus isniax, 

Que tuit corent a la cuiriee, Si con li chiens qui a chaciee La beste, tant que
il l'a prise ; 

Ensi coroient sanz feintise Tuit et totes, par enhatine, La ou cil gist gole
sovine. 

Li sires meïsmes i cort Et tote la gent de sa cort ; 

Cort i la fille, 

cort la mere ; 

Or ont joie li.iiii. frere, Qui mout avoient mal sofert. 

De monseignor Yvain sont cert Qu'il nel porroient retenir Por rien qui poïst
avenir ; 

Luisent cil elme as perres d'or gemmees, E cil escuz e cez bronies sasfrees ; 

Si li prïent de retorner Por deduire et por sejorner Tot maintenant que fet avra
Son afeire la ou il va. 

Et il respont qu'il ne les ose Asseürer de ceste chose ; 

Il ne set mie deviner S'il porra bien ou mal finer ; 

Mes au seignor itant dist il Que il vialt que si.iiii. fil Et sa fille praignent
le nain, S'aillent a monseignor Gauvain, Quant il savront qu'il iert venuz, 

Et comant il s'ert contenuz Vialt que il soit dit et conté ; 

Que por neant fait sa bonté Qui vialt qu'ele ne soit seüe. 

Et cil dïent : 

« Ja n'iert teüe Ceste bontez, 

qu'il n'est pas droiz. 

Bien ferons ce que vos voldroiz, 

.VII. milie graisles i sunent la menee : 

Mes tant demander vos volons, Sire, quant devant lui serons, De cui nos porrons
nos loer Se nos ne vos savons nomer. » 

Et il respont : 

« Tant li porroiz Dire, quant devant lui vanroiz, Que li Chevaliers au lyon Vos
dis que je avoie non. 

Et avoec ce prier vos doi Que vos li dites de par moi Qu'il me conuist bien et
je lui ; 

Et si ne set qui je me sui. 

De rien nule plus ne vos pri ; 

C'or m'an estuet aler de ci, 

Et c'est la riens qui plus m'esmaie, Que je ci trop demoré n'aie, 

Car einz que midis soit passez, Avrai aillors a feire assez Se je i puis venir a
ore. » 

Lors s'en part, que plus n'i demore ; 

Grant est la noise par tute la contree. 

Mes einçois mout prié li ot Li sires, plus bel que il pot, Qu'il ses.iiii. filz
an menast : 

N'i ot nul qui ne se penast De lui servir, se il volsist ; 

Mes ne li plot 

ne ne li sist Que nus li feïst conpaignie ; 

Seus lor a la place guerpie. 

Et maintenant que il s'an muet, Tant con chevax porter le puet, S'an retorne
vers la chapele, 

Que mout estoit et droite et bele La voie, 

et bien la sot tenir. 

Mes ainz que il poïst venir A la chapele, en fu fors treite La dameisele, et la
rez feite Ou ele devoit estre mise Trestote nue en sa chemise. 

Au feu liee la tenoient Cil qui a tort li ametoient Ce qu'ele onques pansé
n'avoit ; 

Ço dist Rollant : 

Et messire Yvains s'an venoit Au feu ou an la vialt ruer : 

Tot ce li dut formant grever ; 

Cortois ne sages ne seroit Qui de rien nule an doteroit. 

Voirs est que mout li enuia, 

Mes boene fiance an lui a Que Dex et droiz li aideroit, Qui en sa partie seroit
: 

En ses aïdes mout se fie 

Et ses lions nel rehet mie. 

Vers la presse toz eslessiez S'an vet criant : 

« Lessiez, 

lessiez La dameisele, gent malveise ! 

« Oliver, compaign, frere, Guenes li fels ad nostre mort juree. 

N'est droiz qu'an rez ne an forneise Soit mise, 

que forfet ne l'a. » 

Et cil tantost que ça que la Se departent, 

si li font voie. 

Et lui est mout tart que il voie Des ialz celi que ses cuers voit En quelque leu
qu'ele onques soit. 

As ialz la quiert tant qu'il la trueve, 

Et met son cuer an tel esprueve Qu'il le retient 

et si l'afreinne Si com an retient a grant painne Au fort frain son cheval
tirant. 

Et neporquant an sopirant La regarde mout volantiers, 

Mes ne fet mie si antiers Ses sopirs que l'an les conuisse, 

La traïsun ne poet estre celee ; 

Einz les retranche a grant angoisse. 

Et de ce granz pitiez li prant Qu'il ot et voit et si antant Les povres dames
qui feisoient Estrange duel 

et si disoient : 

« Ha ! Dex, con nos as obliees, 

Con remenrons or esgarees, Qui perdromes si boene amie Et tel consoil et tele
aïe, Qui a la cort por nos estoit ! 

Par son consoil nos revestoit Ma dame de ses robes veires ; 

Mout nos changera li afeires, 

Qu'il n'est mes qui por nos parost. 

Mal ait de Deu qui la nos tost, 

Mal ait par cui nos la perdrons, 

Mult grant venjance en prendrat l'emperere. 

Que trop grant domage i avrons ; 

N'iert mes qui die ne qui lot : 

“ Et cest mantel et cest sorcot Et ceste cote, chiere dame, Donez a ceste
franche fame, 

Que voir, se vos li envoiez, Mout i sera bien anploiez ; 

Et ele en a mout grant sofreite. ” 

Ja de ce n'iert parole feite, 

Que nus n'est mes frans ne cortois, 

Einz demande chascuns einçois Por lui que por autrui ne fait, Sanz ce que nul
mestier en ait. » 

Ensi se demantoient celes ; 

Et messire Yvains ert antr'eles, 

Bataille avrum e forte e aduree, 

S'ot bien oïes lor conplaintes, Qui n'estoient fauses ne faintes ; 

Et vit Lunete agenoilliee En sa chemise despoilliee, 

Et sa confesse avoit ja prise, A Deu de ses pechiez requise Merci, et sa corpe
clamee ; 

Et cil, qui mout l'avoit amee, Vient vers li, 

si l'en lieve amont 

Et dit : 

« Ma dameisele, ou sont Cil qui vos blasment et ancusent ? 

Tot maintenant, s'il nel refusent, Lor iert la bataille arramie. » 

Et cele, qui ne l'avoit mie Encor veü ne regardé, Li dit : 

« Sire, de la part Dé Vaigniez vos a mon grant besoing ! 

Unches mais hom tel ne vit ajustee. 

Cil qui portent le faus tesmoing Vers moi sont ci tuit apresté. 

S'un po eüssiez plus esté, Par tans fusse charbons et cendre. 

Venuz estes por moi desfandre, 

Et Dex le pooir vos an doint, Ensi con je de tort n'ai point Del blasme don je
sui retee. » 

Ceste parole ot escoutee Li seneschax, il et ses frere : 

« Ha ! dist il, fame, chose avere De voir dire et de mantir large ! Mout est po
sages qui encharge, Por ta parole, si grant fes ; 

Mout est li chevaliers malvés Qui venuz est morir por toi, 

Qu'il est seus 

et nos somes troi. 

Mes je li lo qu'il s'an retort Einçois que a noauz li tort. » 

Jo i ferrai de Durendal m'espee, 

Et cil respont, cui mout enuie : 

« Qui peor avra, si s'an fuie ! 

Ne criem pas tant voz trois escuz Que sanz cop m'en aille veincuz. 

Mout feroie ore qu'afeitiez, Se je, toz sains et toz heitiez, La place et le
chanp vos lessoie ! 

Ja tant come vis et sains soie Ne m'an fuirai por tes menaces. 

Mes je te consoil que tu faces La dameisele clamer quite Que tu as a grant tort
sordite, 

Qu'ele le dit, 

et je l'en croi, 

Si m'an a plevie sa foi 

Et dit, sor le peril de s'ame, C'onques traïson vers sa dame Ne fist, ne dist,
ne ne pansa. 

E vos, compainz, ferrez de Halteclere. 

Bien croi quanqu'ele dit m'en a ; 

Si la desfandrai, se je puis, 

Que son droit en m'aïe truis. 

Et qui le voir dire an voldroit, Dex se retient devers le droit, 

Et Dex et droiz a un s'an tienent ; 

Et quant il devers moi s'an vienent, Dons ai ge meillor conpaingnie Que tu n'as,
et meillor aïe. » 

Et cil respont mout folemant Que il met an son nuisemant Trestot quanque lui
plest et siet, Mes que li lyons ne lor griet. 

Et cil dit c'onques son lyon N'i amena por chanpion N'autrui que lui metre n'i
quiert ; 

Mes se ses lyons les requiert, Si se desfandent vers lui bien, 

Qu'il nes en afie de rien. 

En tanz lius les avum nos portees ! 

Cil responent : 

« Que que tu dies, Se tu ton lyon ne chasties Et se nel fez an pes ester, Donc
n'as tu ci que demorer. 

Mes reva t'an, 

si feras san, 

Que par tot cest païs set an Comant ele traï sa dame ; 

S'est droiz que an feu et en flame L'en soit randue la merite. 

- Ne place le Saint Esperite ! 

Fet cil, qui bien an set le voir. 

Ja Dex ne m'an doint removoir Tant que je delivree l'aie ! » 

Lors dit au lyon qu'il se traie Arrieres 

Tantes batailles en avum afinees ! 

et toz coiz se gise ; 

Et cil le fet a sa devise. 

Li lyons s'est arrieres trez. 

Tantost la parole et li plez Remest d'aus.ii., 

si s'antresloingnent ; 

Li troi ansanble vers lui poingnent, 

Et il vint encontre aus le pas, Qui desreer ne se vost pas As premiers cos ne
angoissier. 

Lor lances lor lesse froissier 

Et il retient la soe sainne ; 

De son escu lor fet quintainne, 

Male chançun n'en deit estre cantee. » 

Si a chascuns sa lance freite. 

Et il a une pointe feite, Tant que d'ax.i. arpant s'esloingne ; 

Mes tost revint a la besoingne, 

Qu'il n'a cure de lonc sejor. 

Le seneschal an son retor Devant ses.ii. freres ataint : 

Sa lence sor le cors li fraint ; 

.I. cop li a doné si buen Quel porte a terre, mau gré suen ; 

Une grant piece estanduz jut, 

C'onques nule riens ne li nut. 

Et li autre dui sus li vienent : 

Marsilies veit de sa gent le martirie, 

As espees, que nues tienent, Li donent granz cos anbedui, 

Mes plus granz reçoivent de lui, 

Que de ses cos valt li uns seus Des lor toz a mesure deus. 

Si se desfant vers ax si bien Que de son droit n'en portent rien, Tant que li
seneschax relieve, Qui de tot son pooir li grieve ; 

Et li autre avoec lui s'an painnent Tant qu'il le grievent et sormainnent. 

Et li lyons, qui ce esgarde, De lui aidier plus ne se tarde, 

Que mestiers li est, 

ce li sanble ; 

Et totes les dames ansanble, Qui la dameisele mout ainment, Damedeu mout sovant
reclainment 

Et si li prïent de boen cuer Que sofrir ne vuelle a nul fuer Que cil i soit morz
ne conquis Qui por li s'est an painne mis. 

Si fait suner ses cors e ses buisines, 

De priere aïde li font Les dames, 

qu'autres bastons n'ont. 

Et li lyons li fet aïe Tel qu'a la premiere envaïe A de si grant aïr feru Le
seneschal, qui a pié fu ; 

Ausi con se ce fussent pailles Fet del hauberc voler les mailles, 

Et contreval si fort le sache Que de l'espaule li arache Le tanrun atot le
costé. 

Quanqu'il ateint l'en a osté, Si que les antrailles li perent. 

Ce cop li autre dui conperent. 

Or sont el chanp tot per a per ; 

De la mort ne puet eschaper Li seneschax, qui se tooille Et devulte an l'onde
vermoille Del sanc qui de son cors li saut. 

Li lyons les autres asaut, 

Puis si chevalchet od sa grant ost banie. 

Qu'arrieres ne l'en puet chacier, Por ferir ne por menacier, Messire Yvains en
nule guise ; 

S'i a il mout grant poinne mise. 

Mes li lyons sanz dote set Que ses sires mie ne het S'aïe, 

einçois l'en ainme plus ; 

Si lor passe fieremant sus Tant que cil de ses cos se plaignent 

Et lui reblescent 

et mahaignent. 

Quant messire Yvains voit blecié Son lyon, mout a correcié Le cuer del vantre, 

et n'a pas tort; 

Mes del vangier se poinne fort, 

Devant chevalchet un Sarrazin, Abisme : 

Si lor vet si estoutemant Que il les mainne si vilmant Que vers lui point ne se
desfandent Et que a sa merci se randent Par l'aïde que li a feite Li lions, qui
mout se desheite, 

Que bien devoit estre esmaiez, 

Car an.ii. leus estoit plaiez. 

Et d'autre part messire Yvains Ne restoit mie trestoz sains, 

Einz avoit el cors mainte plaie ; 

Mes de ce pas tant ne s'esmaie Con de son lyon, qui se dialt. 

Or a, tot ensi com il vialt, Sa dameisele delivree 

Et s'iror li a pardonee La dame trestot de son gré. 

Et cil furent ars an la ré Qui por li ardoir fu esprise ; 

Que ce est reisons de justise Que cil qui autrui juge a tort Doit de celui
meïsmes mort Morir que il li a jugiee. 

Plus fel de lui n'out en sa cumpagnie. 

Or est Lunete baude et liee Qant a sa dame est acordee ; 

Si ont tel joie demenee Qu'ainz nule gent si grant ne firent. 

Et tuit a lor seignor ofrirent Lor servise si con il durent, Sanz ce que il ne
le conurent ; 

Neïs la dame, qui avoit Son cuer et si ne le savoit, Li pria mout qu'il li
pleüst A sejorner tant qu'il eüst Respassé son lyon et lui. 

Et il dit : 

« Dame, ce n'iert hui Que je me remaingne an cest point Tant que ma dame me
pardoint Son mautalant et son corroz. 

Lors finera mes travauz toz. 

- Certes, fet ele, ce me poise. 

Ne tieng mie por tres cortoise La dame qui mal cuer vos porte. 

Ne deüst pas veher sa porte A chevalier de vostre pris Se trop n'eüst vers li
mespris. 

Teches ad males e mult granz felonies ; 

- Dame, fet il, que qu'il me griet, Trestot me plest ce que li siet, 

Mes ne m'an metez pas an plet, 

Que l'acoison et le forfet Ne diroie por nule rien Se cez non qui le sevent
bien. 

- Set le donc nus, se vos dui non ? 

- Et vostre non, Se vos plest, biax sire, nos dites, 

Puis si vos en iroiz toz quites. 

Nel feroie ; 

Plus doi que randre ne porroie. 

Neporquant ne vos doi celer Comant je me faz apeler : 

Ja del Chevalier au lyon N'orroiz parler se de moi non ; 

Ne creit en Deu, le filz seinte Marie ; 

Par cest non vuel que l'en m'apiaut. 

- Por Deu, biax sire, ce, qu'espiaut Que onques mes ne vos veïsmes Ne vostre non
nomer n'oïsmes ? 

- Dame, par ce savoir poez Que ne sui gueres renomez. » 

Lors dit la dame de rechief : 

« Encor, s'il ne vos estoit grief, De remenoir vos prieroie. 

- Certes, dame, je nel feroie Tant que certenemant seüsse Que le boen cuer ma
dame eüsse. 

- Or alez donc a Deu, biaus sire, Qui vostre pesance et vostre ire, Se lui
plest, vos atort a joie ! 

- Dame, fet il, Dex vos en oie ! » 

Puis dist antre ses danz soef : 

« Dame, vos en portez la clef, 

Issi est neirs cume peiz ki est demise ; 

Et la serre et l'escrin avez Ou ma joie est, 

si nel savez. » 

Atant s'an part a grant angoisse ; 

Se n'i a nul qui le conoisse Fors que Lunete seulemant, Qui le convea
longuemant. 

Lunete seule le convoie 

Et il li prie tote voie Que ja par li ne soit seü Quel chanpion ele ot eü. 

« Sire, fet ele, non iert il. » 

Aprés ce li repria cil Que de lui li resovenist Et vers sa dame li tenist Boen
leu, s'ele venoit en eise. 

Et cele dit que il s'an teise, 

Qu'ele n'en iert ja oblieuse Ne recreanz ne pereceuse ; 

Plus aimet il traïsun e murdrie Qu'il ne fesist trestut l'or de Galice ; 

Et cil l'en mercie.c. foiz. 

Si s'an vet pansis et destroiz Por son lyon, 

qu'il li estuet Porter, 

que siudre ne le puet. 

En son escu li fet litiere De la mosse et de la fouchiere ; 

Qant il li ot feite sa couche, Au plus soef qu'il puet le couche, 

Si l'en porte tot estandu Dedanz l'envers de son escu. 

Ensi an son escu l'en porte Tant que il vint devant la porte D'une meison mout
fort et bele ; 

Ferme la trueve, 

si apele, 

Unches nuls hom nel vit juer ne rire. 

Et li portiers overte l'a Si tost c'onques n'i apela.I. mot aprés le premerain.

A la resne li tant la main, 

Si li dit : 

« Biax sire, an presant L'ostel mon seignor vos presant, Se il vos i plest a
descendre. 

- Ce presant, fet il, vuel je prendre, 

Que je en ai mout grant mestier 

Et si est tans de herbergier. » 

Atant a la porte passee 

Et voit la mesniee amassee, Qui tuit a l'encontre li vont ; 

Salué et descendu l'ont ; 

Vasselage ad e mult grant estultie, 

Li un metent sor.i. perron Son escu atot le lyon 

Et li autre ont son cheval pris, 

Si l'ont en une estable mis ; 

Li escuier, si con il doivent, Ses armes pranent 

et reçoivent. 

Qant li sires la novele ot, Tot maintenant que il le sot Vient an la cort, 

si le salue, 

Et la dame est aprés venue Et si fil et ses filles totes ; 

D'autres genz i ot mout granz rotes, 

Si le herbergent a grant joie. 

Por ço est drud al felun rei Marsilie. 

Mis l'ont en une chanbre coie Por ce que malade le truevent, 

Et de ce mout bien se repruevent Que son lyon avoec lui metent ; 

Et de lui garir s'antremetent.II. puceles qui mout savoient De mecines 

et si estoient Filles au seignor de leanz. 

Jorz i sejorna ne sai quanz, Tant que il et ses lyons furent Gari et que raler
s'an durent. 

Mes dedanz ce fu avenu Que a la mort ot plet tenu Li sires de la Noire Espine ;

Si prist a lui tel anhatine La morz, que morir le covint. 

Aprés sa mort, ensi avint De.ii. filles que il avoit Que l'ainznee dist qu'ele
avroit Trestote la terre a delivre Toz les jorz qu'ele avroit a vivre, 

Que ja sa suer n'i partiroit. 

Et l'autre dist que ele iroit A la cort le roi Artus querre Aïde a desresnier sa
terre. 

Sun dragun portet a qui sa gent s'alient. 

Et quant l'autre vit que sa suer Ne li sofferroit a nul fuer Tote la terre sanz
tançon, S'an fu en mout grant cusançon 

Et dist que, se ele pooit, Einçois de li a cort vanroit. 

Tantost s'aparoille 

et atorne ; 

Ne demore 

ne ne sejorne, 

Einz erra tant qu'a la cort vint. 

Et l'autre aprés sa voie tint 

Et quanqu'ele pot se hasta ; 

Mes sa voie et ses pas gasta, 

Li arcevesque ne l'amerat ja mie ; 

Que la premiere avoit ja fet A monseignor Gauvain son plet 

Et il li avoit otroié Quanqu'ele li avoit proié. 

Mes tel covant entr'ax avoit Que, se nus par li le savoit, Ja puis ne s'armeroit
por li ; 

Et ele l'otroia ensi. 

Atant vint l'autre suer a cort, Afublee d'un mantel cort D'escarlate forré
d'ermine ; 

S'avoit tierz jor que la reïne Ert de la prison revenue Ou Meleaganz l'a tenue
Et trestuit li autre prison, 

Et Lanceloz par traïson Estoit remés dedanz la tor. 

Et an celui meïsmes jor Que a la cort vint la pucele, I fu venue la novele Del
jaiant cruel et felon Que li Chevaliers au lyon Avoit an bataille tué. 

De par lui orent salué Monseignor Gauvain si neveu. 

Le grant servise et le grant preu Que il lor avoit por lui fet Li a tot sa niece
retret, 

Cum il le vit, a ferir le desiret. 

Et dist que bien le conuissoit Ne ne savoit qui il estoit. 

Ceste parole ot entandue Cele qui mout ert esperdue Et trespansee et esbahie, 

Que nul consoil ne nule aïe A la cort trover ne cuidoit, Puis que li miaudres li
failloit ; 

Qu'ele avoit en mainte meniere, Et par amor et par proiere, Essaié monseignor
Gauvain, 

Et il li dist : 

« Amie, an vain Me priez, 

que je nel puis feire, 

Que j'ai anpris.i. autre afeire Que je ne lesseroie pas. » 

Et la pucele en es le pas S'an part 

et vient devant le roi. 

Mult quiement le dit a sei meïsme : 

« Rois, fet ele, je ving a toi Et a ta cort querre consoil ; 

N'en i truis point, 

si m'an mervoil Qant je consoil n'i puis avoir. 

Mes ne feroie pas savoir Se je sanz congié m'an aloie. 

Et sache ma suer tote voie Qu'avoir porroit ele del mien Par amors, s'ele voloit
bien, 

Mes ja par force, que je puisse, Por qu'aïe ne consoil truisse, Ne li leirai mon
heritage. 

- Vos dites, fet li rois, que sage 

Et, demantres que ele est ci, Je li consoil 

et lo 

et pri Qu'ele vos lest vostre droiture. » 

« Cel Sarrazin me semblet mult herite ; 

Et cele qui estoit seüre Del meillor chevalier del monde Respont : 

« Sire, Dex me confonde Se ja de ma terre li part Chastel, ne vile, ne essart,
Ne bois, ne plain, ne autre chose. 

Mes se uns chevaliers s'en ose Por li armer, qui que il soit, Qui voelle
desresnier son droit, Si veingne trestot maintenant. 

- Ne li ofrez mie avenant, 

Fet li rois, 

que plus i estuet ; S'ele viaut, porchacier se puet Au moins jusqu'a.xiiii. jorz
Au jugemant de totes corz. » 

Et cele dit : 

« Biax sire rois, Vos poez establir voz lois Tex con vos plest et boen vos iert,

N'a moi n'ateint 

n'a moi n'afiert Que je desdire vos an doive ; 

Mielz est mult que jo l'alge ocire. 

Si me covient que je reçoive Le respit, s'ele le requiert. » 

Et cele dit qu'el le requiert 

Et si le desirre 

et demande. 

Tantost le roi a Deu comande ; 

Ne finera par tote terre Del Chevalier au lyon querre, Qui met sa poinne a
conseillier Celes qui d'aïe ont mestier. 

Ensi est an la queste antree 

Et trespasse mainte contree 

C'onques noveles n'en aprist, 

Don tel duel ot que max l'en prist. 

Unches n'amai cuard ne cuardie. » 

Mes de ce mout bien li avint Que chiés.i. suen acointe vint Dom ele estoit
acointe mout ; 

S'aparçut l'en bien a son vout Que ele n'estoit mie sainne. 

A li retenir mistrent painne Tant que son afeire lor dist, 

Et une autre pucele anprist La voie qu'ele avoit anprise : 

Por li s'est an la queste mise. 

Ensi remest cele a sejor, 

Et l'autre erra au lonc del jor, Tote seule grant aleüre, Tant que vint a la
nuit oscure. 

Si li enuia mout la nuiz, 

Et de ce dobla li enuiz Qu'il plovoit a si grant desroi Con Damedex avoit de
coi, 

Et fu el bois mout an parfont. 

Li arcevesque cumencet la bataille. 

Et la nuiz et li bois li font Grant enui, 

et plus li enuie Que la nuiz, ne li bois, la pluie. 

Et li chemins estoit si max Que sovant estoit ses chevax Jusque pres des cengles
en tai ; 

Si pooit estre an grant esmai Pucele au bois, et sanz conduit, Par mal tans et
par noire nuit, Si noire qu'ele ne veoit Le cheval sor qu'ele seoit. 

Et por ce reclamoit adés Deu avant, et sa mere aprés, Et puis toz sainz et totes
saintes ; 

Et dist la nuit orisons maintes, Que Dex a ostel la menast Et fors de ce bois la
gitast. 

Si cria tant que ele oï.I. cor, don mout se resjoï, 

Qu'ele cuide que ele truisse Ostel, mes que venir i puisse ; 

Si s'est vers la voiz adreciee Tant qu'ele antre en une chauciee, 

Et la chauciee droit l'en mainne Vers le cor dom ele ot l'alainne, 

Siet el cheval qu'il tolit a Grossaille, 

Que par trois foiz, mout longuemant, Sona li corz et hautemant. 

Et ele erra droit a la voiz Tant qu'ele vint a une croiz Qui sor la chauciee ert
a destre ; 

Iluec pansoit que poïst estre Li corz et cil qui l'a soné. 

Cele part a esperoné Tant qu'ele aprocha vers.i. pont 

Et vit d'un chastelet reont Les murs blans et la barbaquane. 

Einsi par aventure asane Au chastel, 

ensi asena, Par la voiz qui l'i amena. 

La voiz del cor l'i a atrete Que soné avoit une guete Qui sor les murs montee
estoit ; 

Tantost con la guete la voit, Si la salue 

et puis descent, 

Ço ert uns reis qu'il ocist en Denemarche. 

Et la clef de la porte prent, 

Si li oevre 

et dit : 

« Bien veigniez, Pucele, qui que vos soiez. 

Anquenuit avroiz boen ostel. 

- Je ne demant enuit mes el » 

Fet la pucele ; 

et il l'en mainne. 

Aprés le travail et la painne Que ele avoit le jor eüe, Si est a l'ostel bien
venue, 

Que mout i est bien aeisiee. 

Li destrers est e curanz e aates, 

Aprés soper l'a aresniee Ses ostes, 

et si li anquiert Ou ele va et qu'ele quiert. 

Et cele li respont adonques : 

« Je quier ce que je ne vi onques, Mien esciant, ne ne quenui, 

Mes.i. lyon a avoec lui 

Et an me dit, se je le truis, Que an lui mout fier me puis. 

- Gié, fet cil, l'en report tesmoing, 

Que a.i. mien mout grant besoing Le m'amena Dex avant ier. 

Beneoit soient li santier Par ou il vint a mon ostel, 

Car d'un mien anemi mortel Me vencha, don si lié me fist 

Piez a coplez 

Que tot veant mes ialz l'ocist. 

A cele porte la defors Demain porroiz veoir le cors D'un grant jaiant que il tua
Si tost que gueres n'i sua. 

- Por Deu, sire, dit la pucele, Car me dites voire novele Se vos savez ou il
torna Et s'il en nul leu sejorna ! 

fet il, 

se Dex me voie ! 

Mes bien vos metrai an la voie, Demain, par ou il s'en ala. 

- Et Dex, fet ele, me maint la Ou je voire novele en oie ! 

Car se jel truis, mout avrai joie. » 

Ensi mout longuemant parlerent Tant qu'an la fin couchier alerent. 

Qant vint que l'aube fu crevee, La dameisele fu levee, Qui an mout grant espans
estoit De trover ce qu'ele queroit. 

e les gambes ad plates, Curte la quisse e la crupe bien large, Lungs les costez

Et li sires de la meison Se lieve et tuit si conpaignon ; 

Si la metent el droit chemin, Vers la fontainne soz le pin. 

Et ele de l'errer esploite Vers le chastel la voie droite, Tant qu'ele vint et
demanda As premerains qu'ele trova S'il li savoient anseignier Le lyon et le
chevalier Qui entraconpaingnié s'estoient. 

Et cil dïent qu'il lor avoient Veüz.iii. chevaliers conquerre Droit an cele
piece de terre. 

Et cele dit en es le pas : 

« Por Deu, ne me celez vos pas, Des que vos tant dit m'an avez, Se vos plus dire
m'an savez. 

- Nenil, font il, nos n'en savons Fors tant con dit vos en avons, 

Ne nos ne savons qu'il devint. 

Se cele por cui il ça vint Noveles ne vos an enseigne, N'iert nus qui les vos an
apreigne, 

Et, se a li volez parler, Ne vos covient aillors aler, 

e l'eschine ad ben halte, Blanche la cue e la crignete jalne, Petites les
oreilles, la teste tute falve ; 

Qu'ele est alee an ce mostier Por messe oïr et Deu proier, 

Et si i a tant demoré Qu'asez i puet avoir oré. » 

Quequ'il l'aparloient ensi, Lunete del mostier issi ; 

Si li dïent : 

« Veez la la. » 

Et cele ancontre li ala. 

Si se sont antresaluees ; 

Tantost a cele demandees Les noveles qu'ele queroit. 

Et cele dit qu'ele feroit.I. suen palefroi anseler, 

Car avoec li voldroit aler, 

Beste nen est nule ki encontre lui alge. 

Si l'an manroit vers.i. plessié Ou ele l'avoit convoié. 

Et cele de cuer l'en mercie. 

Li palefroiz ne tarda mie, 

En li amainne 

et ele monte. 

Lunete, an chevalchant, li conte Comant ele fu ancusee Et de traïson apelee Et
comant la rez fu esprise Ou ele devoit estre mise, Et comant cil li vint eidier
Quant ele en ot plus grant mestier. 

Ensi parlant la convea Tant qu'au droit chemin l'avea Ou messire Yvains l'ot
lessiee. 

Quant jusque la l'ot convoiee, Si li dist : 

« Cest chemin tanroiz Tant que en aucun leu vanroiz Ou novele vos en iert dite,
Se Deu plest et Saint Esperite, Plus voire que je ne l'en sai. 

Bien m'an sovient que jel lessai Bien pres de ci ou ci meïsmes ; 

Li arcevesque brochet, par tant grant vasselage ! 

Ne puis ne nos antreveïsmes 

Ne je ne sai qu'il a puis fet, 

Que grant mestier eüst d'antret Qant il se departi de moi. 

Par ci aprés lui vos envoi 

Et Dex le vos doint trover sain, S'il li plest, ainz hui que demain ! 

Or alez, 

a Deu vos comant, 

Que je ne vos os siudre avant, Que ma dame a moi ne s'iresse. » 

Maintenant l'une l'autre lesse : 

L'une retorne 

Ne laisserat qu'Abisme nen asaillet. 

et l'autre en va ; 

Et vet tant que ele trova La meison ou messire Yvains Ot esté tant que toz fu
sains. 

Et vit devant la porte genz : Dames, chevaliers et sergenz, Et le seignor de la
meison. 

Sel salue 

et met a reison, S'il sevent, que il li apreingnent Noveles et qu'il li
anseingnent.I. chevalier que ele quiert : 

« De tel meniere est que ja n'iert Sanz.i. lyeon, 

c'ei oï dire. 

- Par foi, pucele, fet li sire, Il parti or endroit de nos ; 

Encor ancui l'ateindroiz vos Se ses escloz savez garder, 

Mes gardez vos de trop tarder. 

Vait le ferir en l'escut amiracle : 

- Sire, fet ele, Dex m'an gart ! 

Mes or me dites de quel part Je le siue. » 

Et cil le li dïent : 

Et si li prïent Qu'ele, de par ax, le salut ; 

Mes ce gueres ne lor valut, 

Qu'ele onques ne s'an entremist. 

Mes lors es granz galoz se mist, 

Que l'anbleüre li sanbloit Estre petite, 

et si anbloit Ses palefroiz de grant eslais. 

Ausi galope par le tais Con par la voie igal et plainne, Tant qu'ele voit celui
qui mainne Le lyeon an sa conpaingnie. 

Pierres i ad, ametistes e topazes, Esterminals e carbuncles ki ardent ; 

Lors fet joie 

et dit : 

Or voi ce que tant ai chacié ! 

Mout l'ai bien seü et tracié. 

Mes se jel chaz et je l'ataing, Que me valdra se je nel praing ? 

Par ci s'an vet, voire par foi ; 

S'il ne s'an vient ansanble o moi, Donc ai ge ma poinne gastee. » 

Ensi parlant s'est tant hastee, Trestoz ses palefroiz tressue ; 

Si s'areste 

et si le salue, 

En Val Metas li dunat uns dïables, 

Et cil li respondi mout tost : 

« Dex vos saut, bele, 

et si vos ost De cusançon et de pesance ! 

Lors se va lez lui acoster 

Et dit : 

« Sire, je vos ai quis. 

Li granz renons de vostre pris M'a mout fet aprés vos lasser Et mainte contree
passer. 

Tant vos ai quis, la Deu merci, Qu'asanblee sui a vos ci ; 

Et se ge nul mal i ai tret, De rien nule ne m'an deshet, 

Ne ne m'an pleing, 

Si li tramist li amiralz Galafes. 

ne ne m'an menbre. 

Tuit me sont alegié li manbre, 

Que la dolors m'an fu anblee Tantost qu'a vos fui asanblee. 

Si n'est pas la besoingne moie : 

Miaudre de moi a vos m'anvoie, Plus gentix fame et plus vaillanz. 

Mes se ele est a vos faillanz, Donc l'a vostre renons traïe, 

Qu'ele n'atant secors n'aïe Fors que de vos, la dameisele, De bien desresnier sa
querele, 

C'une soe suer desherete ; 

Ne quiert qu'autres s'an entremete, 

N'an ne li puet feire cuidier Que autres l'an poïst eidier. 

Turpins i fiert, ki nient ne l'esparignet, 

Et sachiez bien trestot de voir, Se le pris an poez avoir, S'avroiz conquise et
rachetee L'enor a la desheritee Et creü vostre vaselage. 

Por desresnier son heritage, Ele meïsmes vos queroit, Por le bien qu'ele i
esperoit, 

Ne ja autre n'i fust venue ; 

Mes uns forz max l'a detenue, Tex que par force au lit la trest. 

Or m'an responez, s'il vos plest, Se vos venir i oseroiz Ou se vos vos
reposeroiz. 

- N'ai soing, fet il, de reposer ; 

Ne s'en puet nus hom aloser, 

Ne je ne reposerai mie, 

Einz vos siudrai, ma dolce amie, Volantiers, la ou vos pleira. 

Et se de moi grant afeire a Cele por cui vos me querez, Ja ne vos an desesperez
Que je tot mon pooir n'en face. 

Enprés sun colp ne quid que un dener vaillet, 

Or me doint Dex et cuer et grace Que je, par sa boene aventure, Puisse
desresnier sa droiture ! » 

Ensi entr'aus.ii. chevalchierent Parlant, tant que il aprochierent Le chastel de
Pesme Aventure. 

De passer oltre n'orent cure, 

Que li jorz aloit declinant. 

Ce chastel vienent aprismant, 

Et les genz qui venir les voient Trestuit au chevalier disoient : 

« Mal veigniez, sire, 

mal veigniez ! 

Cist ostex vos fu anseigniez Por mal et por honte andurer : 

Ce porroit uns abes jurer ! 

Le cors li trenchet trés l'un costet qu'a l'altre, Que mort l'abat en une voide
place. 

- Ha ! fet il, gent fole et vilainne, Gent de tote malvestié plainne, Qui a toz
biens avez failli, Por coi m'avez si asailli ? 

Vos le savroiz assez S'ancore.i. po avant passez ! 

Mes nule rien ja n'en savroiz Jusque tant que esté avroiz An cele haute
forteresce. » 

Tantost messire Yvains s'adresce Vers la tor, 

et les genz l'escrïent ; 

Trestuit a haute voiz li dïent : 

« Hu ! hu ! Maleüreus, ou vas ? 

S'onques en ta vie trovas Qui te feïst honte ne let, La ou tu vas t'an iert tant
fet Que ja par toi n'iert reconté. 

- Gent sanz enor et sanz bonté, Fet messire Yvains, qui escote, Gent enuieuse,
gent estoute, Por coi m'asauz ? 

Por coi m'aquiaus ? 

Dient Franceis : 

Que me demandes ? 

Que me viaus, Qui si aprés moi te degroces ? 

- Amis, de neant te corroces, 

Fist une dame auques d'aage Qui mout estoit cortoise et sage, 

Que certes por mal ne te dïent Nule chose, 

einçois te chastïent, Se tu le savoies entendre, Que lessus n'ailles ostel
prendre ; 

Ne le por coi dire ne t'osent, 

Mes il te chastoient 

et chosent Por ce que esmaier t'en vuelent ; 

Et par costume feire suelent Autel a toz les sorvenanz, Por ce que il n'aillent
leanz. 

« Ci ad grant vasselage ! 

Et la costume est ça fors tex Que nos n'osons a noz ostex Herbergier, por rien
qui aveigne, Nul preudome qui de fors veigne. 

Or est sor toi del soreplus, 

La voie ne te desfant nus : 

Se tu viax, leissus monteras, 

Mes, par mon los, retorneras. 

- Dame, fet il, se je creoie Vostre consoil, je cuideroie Que g'i eüsse enor et
preu ; 

Mes je ne savroie an quel leu Je retrovasse ostel huimés. 

- Par foi, fet cele, et je m'an tes, 

Qu'a moi rien nule n'en afiert. 

Alez quel part que boen vos iert. 

En l'arcevesque est ben la croce salve. » 

Et neporquant, grant joie avroie Se je de leanz vos veoie Sanz trop grant honte
revenir, 

Mes ce ne porroit avenir. 

- Dame, fet il, Dex le vos mire ! 

Mes mes fins cuers leanz me tire, 

Si ferai ce que mes cuers vialt. » 

Tantost vers la porte s'aquialt, Et ses lyeons et la pucele ; 

Et li portiers a soi l'apele, 

Si li dit : 

« Venez tost, 

venez, 

Franceis veient que paiens i ad tant, De tutes parz en sunt cuvert li camp. 

Qu'an tel leu estes arivez Ou vos seroiz bien retenuz, 

Et mal i soiez vos venuz ! » 

Ensi li portiers le semont 

Et haste de venir amont, 

Mes mout li fist leide semonse. 

Et messire Yvains, sanz response, Par devant lui s'an passe 

et trueve Une grant sale haute et nueve ; 

S'avoit devant.i. prael clos De pex aguz reonz et gros. 

Et par entre les pex leanz Vit puceles jusqu'a trois cenz Qui diverses oevres
feisoient : 

De fil d'or et de soie ovroient Chascune au mialz qu'ele savoit ; 

Suvent regretent Oliver e Rollant, Les.XII. pers, qu'il lor seient guarant. 

Mes tel povreté i avoit Que desliees et desceintes En i ot de povreté meintes ;

Et as memeles et as codes Estoient lor cotes derotes, Et les chemises as cos
sales. 

Les cos gresles et les vis pales De fain et de meseise avoient. 

Il les voit, 

et eles le voient, 

Si s'anbrunchent totes 

et plorent ; 

Et une grant piece demorent, 

Qu'eles n'antendent a rien feire, 

Ne lor ialz n'en pueent retreire De terre, tant sont acorees. 

E l'arcevesque lur dist de sun semblant : 

Qant un po les ot regardees Messire Yvains, si se trestorne, 

Droit vers la porte s'an retorne ; 

Et li portiers contre lui saut, 

Se li escrie : 

« Ne vos vaut, 

Que vos n'en iroiz or, biax mestre. 

Vos voldriez or la fors estre, 

Mes, par mon chief, ne vos i monte, 

Einz avroiz eü tant de honte Que plus n'en porriez avoir. 

Si n'avez mie fet savoir Quant vos estes venuz ceanz, 

« Seignors barons, n'en alez mespensant ! 

Que del rissir est il neanz. 

- Ne je ne quier, fet il, biax frere. 

Mes di moi, par l'ame ton pere, 

Dameiseles que j'ai veües An cest chastel, don sont venues, Qui dras de soie et
orfrois tissent, Et oevres font qui m'abelissent ? 

Mes ce me desabelist mout Qu'eles sont de cors et de vout Meigres et pales et
dolantes. 

Si m'est vis que beles et gentes Fussent mout se eles eüssent Itex choses qui
lor pleüssent. 

- Je, fet il, nel vos dirai mie. 

Querez autrui qui le vos die. 

- Si ferai ge, quant mialz ne puis. » 

Lors quiert tant que il trueve l'uis Del prael ou les dameiseles Ovroient ; 

Pur Deu vos pri que ne seiez fuiant, Que nuls prozdom malvaisement n'en chant. 

et vint devant eles, 

Si les salue ansanble totes ; 

Et si lor voit cheoir les gotes Des lermes qui lor decoroient Des ialz, si con
eles ploroient. 

Et il lor dit : 

« Dex, s'il li plest, Cest duel que ne sai don vos nest Vos ost del cuer 

et tort a joie. » 

L'une respont : 

« Dex vos en oie, Que vos en avez apelé ! 

Ne vos sera mie celé Qui nos somes et de quel terre, 

Espoir ce volez vos anquerre. 

Asez est mielz que moerium cumbatant. 

- Por el, fet il, ne ving je ça. 

- Sire, il avint mout grant pieç'a Que li rois de l'Isle as Puceles Aloit por
apanre noveles Par les corz et par les païs. 

S'ala tant come fos naïs Qu'il s'anbati an cest peril. 

A mal eür i venist il, 

Que nos cheitives, qui ci somes, La honte et le mal en avomes, Qui onques ne le
desservimes. 

Et bien sachiez que vos meïsmes I poez mout grant honte atendre Se reançon n'en
vialt an prendre. 

Mes tote voie ensi avint Que mes sire an cest chastel vint Ou il a.ii. filz de
deable ; 

Ne nel tenez vos mie a fable, 

Que de fame et de netun furent. 

Et cil dui conbatre se durent Au roi, 

Pramis nus est, 

don dolors fu trop granz, 

Qu'il n'avoit pas.xviii. anz ; 

Si le poïssent tot porfandre Ausi com.i. aignelet tandre. 

Et li rois, qui grant peor ot, S'an delivra si con il pot ; 

Si jura qu'il anvoieroit, Chascun an, tant con vis seroit, Ceanz de ses puceles
trante ; 

Si fust quites par ceste rante ; 

Et devisié fu au jurer Que cist treüz devoit durer Tant con li dui maufé
durroient ; 

Et a ce jor que il seroient Conquis et vaincu an bataille, Quites seroit de
ceste taille 

Et nos seriens delivrees, Qui a honte somes livrees Et a dolor et a meseise ; 

fin prendrum a itant, 

Ja mes n'avrons rien qui nos pleise. 

Mes mout di ore grant enfance, Qui paroil de la delivrance, 

Que ja mes de ceanz n'istrons ; 

Toz jorz dras de soie tistrons, 

Ne ja n'en serons mialz vestues ; 

Toz jorz serons povres et nues, 

Et toz jorz fain et soif avrons ; 

Ja tant chevir ne nos savrons Que mialz en aiens a mangier. 

Del pain avons a grant dongier, Au main petit et au soir mains, 

Que ja de l'uevre de noz mains N'avra chascune por son vivre Que.iiii. deniers
de la livre ; 

Ultre cest jurn ne surum plus vivant ; 

Et de ce ne poons nos pas Assez avoir viande et dras, 

Car qui gaaigne la semainne XX solz n'est mie fors de painne. 

Mes bien sachiez vos a estros Que il n'i a celi de nos Qui ne gaaint.v. solz ou
plus. 

De ce seroit riches uns dus ! 

Et nos somes ci an poverte, 

S'est riches de nostre desserte Cil por cui nos nos traveillons. 

Des nuiz grant partie veillons Et toz les jorz por gaaignier, 

Qu'il nos menace a mahaignier Des manbres quant nos reposons ; 

Et por ce reposer n'osons. 

Mes que vos iroie contant ? 

Mais d'une chose vos soi jo ben guarant : 

De honte et de mal avons tant Que le quint ne vos an sai dire. 

Et ce nos fet anragier d'ire Que maintes foiz morir veomes Chevaliers juenes et
prodomes, Qui as.ii. maufez se conbatent ; 

L'ostel mout chieremant achatent, Ausi con vos feroiz demain, 

Que trestot seul, de vostre main, Vos covandra, voilliez ou non, Conbatre et
perdre vostre non Encontre les.ii. vis deables. 

- Dex, li voirs rois esperitables, Fet messire Yvains, m'an desfande 

Et vos enor et joie rande, Se il a volenté li vient ! 

Des or mes aler m'an covient Et veoir genz qui leanz sont, Savoir quel chiere il
me feront. 

- Or alez, sire, 

cil vos gart Qui toz les biens done a sa part ! » 

Lors vet tant qu'il vint en la sale ; 

Seint pareïs vos est abandunant ; 

N'i trueve gent boene ne male Qui de rien les mete a reison. 

Tant trespassent de la meison Que il vindrent en.i. vergier ; 

Einz de lor chevax herbergier Ne tindrent plet 

ne n'an parlerent. 

Cui chaut ? 

Que bien les establerent Cil qui l'un an cuident avoir. 

Ne sai s'il cuiderent savoir, Qu'ancore a il cheval tot sain ! 

Li cheval ont avoinne et fain Et la litiere enjusqu'au vantre. 

Et messire Yvains lors s'en antre El vergier, aprés li sa rote ; 

Voit apoié desor son cote.I. riche home qui se gisoit Sor.i. drap de soie ; 

As Innocenz vos en serez seant. » 

et lisoit Une pucele devant lui En.i. romans, 

ne sai de cui. 

Et por le romans escoter S'i estoit venue acoder Une dame, 

et s'estoit sa mere ; 

Et li sires estoit ses pere. 

Si se porent mout esjoïr De li bien veoir et oïr, 

Car il n'avoient plus d'enfanz ; 

Ne n'ot mie plus de.xvi. anz, 

Et s'estoit mout bele et mout gente, 

Qu'an li servir meïst s'antente Li deus d'Amors, s'il la veïst, 

A icest mot si s'ebaldissent Franc Cel nen i ad Munjoie ne demant. 

Ne ja amer ne la feïst Autrui se lui meïsmes non. 

Por li servir devenist hon, 

Se issist de sa deïté fors 

Et ferist lui meïsme el cors Del dart don la plaie ne sainne Se desleax mires
n'i painne. 

N'est que nus pener i puisse Jusque desleauté i truisse ; 

Et qui an garist autremant, Il n'ainme mie lëaumant. 

De ces plaies mout vos deïsse Tant qu'a une fin an venisse Se l'estoire bien vos
pleüst ; 

Mes tost deïst 

tel i eüst 

Que je vos parlasse de songe, 

Un Sarrazin i out de Sarraguce, 

Que la genz n'est mes amoronge 

Ne n'ainment mes si con il suelent, 

Que nes oïr parler n'an vuelent. 

Mes or oez an quel meniere, A quel sanblant et a quel chiere Messire Yvains est
herbergiez. 

Contre lui saillirent an piez Tuit cil qui el vergier estoient ; 

Et maintenant que il le voient, Si li dïent : 

« Or ça, biax sire, De quanque Dex puet feire et dire Soiez vos beneoiz clamez,
Et vos et quanque vos avez ! » 

Se ne sai ge s'il le deçoivent, 

Mes a grant joie le reçoivent 

Et font sanblant que mout lor pleise Qu'il soit herbergiez a grant eise. 

De la citet une meitet est sue : 

Meïsmes la fille au seignor Le sert 

et porte grant enor Com an doit feire a son boen oste : 

Trestotes ses armes li oste, 

Et ce ne fu mie del mains 

Qu'ele li leve de ses mains Le col et le vis et la face ; 

Tote enor vialt que l'en li face Li peres, si con ele fet. 

Chemise risdee li tret Fors de son cofre, et braies blanches, 

Et fil et aguille a ses manches ; Si li vest 

et ses braz li cost. 

Or doint Dex que trop ne li cost Ceste losenge et cist servise ! 

Ço est Climborins, ki pas ne fut produme. 

A vestir desor sa chemise Li a baillié un nuef sorcot 

Et un mantel sanz harigot, Veir d'escarlate, au col li met. 

De lui servir tant s'antremet Que l'en la bote, 

et si l'an poise ; 

Mes la pucele est tant cortoise Et si franche et si deboneire Qu'ancor n'an
cuide ele preu feire. 

Et bien set qu'a sa mere plest Que rien a feire ne li lest Dont ele le cuit
losangier. 

La nuit fu serviz au mangier De tanz mes que trop en i ot ; 

Li aporters enuier pot As sergenz qui des mes servirent. 

La nuit, totes enors li firent 

Et mout a eise le colchierent ; 

Fïance prist de Guenelun le cunte, 

N'onques puis vers lui n'aprochierent 

Que il fu an son lit colchiez. 

Et li lyeons jut a ses piez, Si com il ot acostumé. 

Au main, quant Dex rot alumé, Par le monde, son luminaire, Si matin com il le
pot faire, Qui tot fet par comandemant, Se leva mout isnelemant Messire Yvains
et sa pucele ; 

S'oïrent a une chapele Messe qui mout tost lor fu dite En l'enor del Saint
Esperite. 

Messire Yvains aprés la messe Oï novele felenesse, Quant il cuida qu'il s'an
deüst Aler, que rien ne li neüst ; 

Mes ne pot mie estre a son chois. 

Qant il dit : 

« Sire, je m'an vois, S'il vos plest, a vostre congié. 

- Amis, ancor nel vos doing gié, 

Par amistiet l'en baisat en la buche, 

Fet li sires de la meison. 

Je nel puis feire par reison : 

En cest chastel a establie Une mout fiere deablie Qu'il me covient a maintenir.

Je vos ferai ja ci venir.II. miens sergenz mout granz et forz ; 

S'ancontre aus vos poez desfandre Et aus endeus vaincre et ocirre, Ma fille a
seignor vos desirre, 

Et de cest chastel vos atant L'enors et quanqu'il i apant. 

- Sire, fet il, je n'en quier point. 

Ja Dex ensi part ne m'i doint, 

Et vostre fille vos remaingne, 

Ou l'empereres d'Alemaingne Seroit bien saus s'il l'avoit prise, 

Si l'en dunat sun helme e s'escarbuncle. 

Que mout est bele et bien aprise. 

- Teisiez, biax ostes, 

dit li sire, 

De neant vos oi escondire, 

Que vos n'an poez eschaper. 

Mon chastel et ma fille a per Doit avoir, et tote ma terre, Cil qui porra en
chanp conquerre Çaus qui vos vanront asaillir. 

La bataille ne puet faillir Ne remenoir en nule guise. 

Mes je sai bien que coardise Vos fet ma fille refuser : 

Par ce vos cuidiez eschaper Oltreemant de la bataille ; 

Mes ce sachiez vos bien, sanz faille, Que conbatre vos i estuet. 

Tere Major, ço dit, metrat a hunte, 

Por rien eschaper ne s'an puet Nus chevaliers qui ceanz gise. 

Ce est costume et rante asise, Qui trop avra longue duree, Que ma fille n'iert
mariee Tant que morz ou conquis les voie. 

- Donc m'i covient il tote voie Conbatre, maleoit gré mien ; 

Mes je m'an sofrisse mout bien Et volantiers, 

ce vos otroi. 

La bataille, ce poise moi, Ferai, 

que ne puet remenoir. » 

Atant vienent, hideus et noir, Amedui li fil d'un netun. 

N'i a nul d'aus.ii. qui n'ait un Baston cornu de cornelier Qu'il orent fez
aparellier De cuivre et puis lier d'archal. 

Des les espaules contreval Furent armé jusqu'aus genolz, 

A l'emperere si toldrat la curone. 

Mes les chiés orent et les volz Desarmez et les james nues, Qui n'estoient mie
menues. 

Et ensi armé com il vindrent, Escuz reonz sor lor chiés tindrent, Forz et
legiers por escremir. 

Li lyeons comance a fremir Tot maintenant que il les voit, 

Qu'il set mout bien 

et aparçoit Que a ces armes que il tienent Conbatre a son seignor se vienent ; 

Si se herice 

et creste ansanble, 

De hardemant et d'ire tranble 

Et bat la terre de sa coe, 

Que talant a que il rescoe Son seignor einz que il l'ocïent. 

Siet el ceval qu'il cleimet Barbamusche, 

Et quant cil le voient, si dïent : 

« Vasax, ostez de ceste place Vostre lyeon, qui nos menace, 

Ou vos vos randez recreanz ; 

Q'autremant, ce vos acreanz, Le vos covient an tel leu metre Que il ne se puisse
antremetre De vos eidier et de nos nuire. 

Seul vos covient o nos deduire, 

Que li lyeons vos eideroit Mout volentiers, se il pooit. 

- Vos meïsmes, qui le dotez, Fet messire Yvains, l'en ostez, 

Que mout me plest 

et mout me siet, S'il onques puet, que il vos griet, 

Et mout m'est bel se il m'aïe. 

Plus est isnels que esprever ne arunde. 

- Par foi, font il, ce n'i est mie, 

Que ja aïde n'i avroiz. 

Feites del mialz que vos porroiz Toz seus sanz aïde d'autrui. 

Vos devez seus estre et nos dui ; 

Se li lyons ert avoec vos, Por ce qu'il se merlast a nos, Donc ne seriez vos pas
seus, 

Dui seriez contre nos deus. 

Se vos covient, ce vos afi, Vostre lyeon oster de ci, Mes que bien vos poist or
androit. 

- Ou volez vos, fet cil, qu'il soit ? 

Ou vos plest il que je le mete ? » 

Lors li mostrent une chanbrete, 

Brochet le bien, 

Si dïent : 

« Leanz l'encloez. 

- Fet iert, des que vos le volez. » 

Lors l'i moinne 

et si l'i anserre. 

Et an li vet maintenant querre Ses armes por armer son cors ; 

Et son cheval li ont tret fors, 

Se li baillent 

et il i monte. 

Por lui leidir et feire honte Li passent li dui chanpion, 

le frein li abandunet, 

Qu'aseüré sont del lyon, Qui est dedanz la chanbre anclos. 

Des maces li donent tex cos Que petit d'aïde li fait Escuz ne hiaumes que il ait
; 

Car quant an son hiaume l'ateignent, Tot li anbarrent 

et anfreignent, 

Et li escuz peçoie 

et font Come glace ; 

tex tros i font Que son poing i puet an boter. 

Mout font lor cop a redoter. 

Et il, que fet des.ii. maufez ? 

De honte et de crieme eschaufez, Se desfant de tote sa force ; 

Si vait ferir Engeler de Guascoigne. 

Mout s'esvertue 

et mout s'efforce De doner granz cos et pesanz. 

N'ont pas failli a ses presanz, 

Qu'il lor rant la bonté a doble. 

Or a son cuer dolant et troble Li lyeons, qui est an la chanbre, 

Que de la grant bonté li manbre Que cil li fist par sa franchise, Qui ja avroit
de son servise Et de s'aïde grant mestier ; 

Ja li randroit au grant setier Et au grant mui ceste bonté ; 

Ja n'i avroit rien mesconté S'il pooit issir de leanz. 

Mout vet reverchant de toz sanz 

Ne ne voit par ou il s'an aille. 

Nel poet guarir sun escut ne sa bronie : 

Bien ot les cos de la bataille, Qui perilleuse est et vilainne, 

Et por ce si grant duel demainne Qu'il anrage vis et forsene. 

Tant vet cerchant que il asene Au suil, qui porrisoit pres terre, Et tant qu'il
l'arache et s'i serre Et fiche jusque pres des rains. 

Et ja estoit messire Yvains Mout traveilliez et mout suanz, 

Et mout trovoit les.ii. jaianz Forz et felons et adurez. 

Mout i avoit cos andurez Et randuz, tant con il plus pot, 

Ne de rien bleciez ne les ot, 

Que trop savoient d'escremie ; 

Et lor escu n'estoient mie Tel que rien en ostast espee, Tant fust tranchanz ne
aceree. 

Por ce si se pooit mout fort Messire Yvains doter de mort ; 

De sun espiet el cors li met la mure, 

Mes adés tant se contretint Que li lyons oltre s'an vint, 

Tant ot desoz le suel graté. 

S'or ne sont li gloton maté, Donc ne le seront il ja mes ; 

Car au lyeon ne panront pes 

Ne n'avront, tant con vis les sache. 

L'un en aert 

et si le sache Par terre, ausi con un moston. 

Or sont esfreé li gloton, 

N'il n'a home an tote la place Qui an son cuer joie n'en face. 

Et cil ne relevera ja Que li lyeons aterré a, Se li autres ne le secort ; 

Empeint le ben, 

Por lui eidier, cele part cort Et por lui meïsmes secorre, 

Qu'a lui ne lest li lyeons corre Quant il avra celui ocis Que il avoit par terre
mis. 

Et si avoit graignor peor Del lyeon que de son seignor. 

Des or est messire Yvains fos, Des qu'il li a torné le dos Et voit le col nu et
delivre, Se longuemant le leisse vivre, 

Que mout l'an est bien avenu. 

La teste nue et le col nu Li a li gloz abandoné, 

Et il li a tel cop doné Que la teste del bu li ret, Si soavet que mot n'an set.

Et maintenant a terre vient Por l'autre, que li lyeons tient, 

Que rescorre et tolir li vialt. 

que tant se dialt 

tut le fer li mist ultre, 

Ja mes mire a tans n'i avra ; 

Qu'an son venir si le navra Li lyeons, qui mout vint iriez, Que leidemant fu
anpiriez. 

Et tote voie arriers le bote, 

Si voit que il li avoit tote L'espaule fors de son leu trete. 

Por lui de rien ne se deshete, 

Que ses bastons li est cheüz. 

Et cil gist pres come feüz, 

Qu'il ne se crosle 

ne ne muet ; 

Mes tant i a que parler puet 

Pleine sa hanste el camp mort le tresturnet. 

Et dist, si com il li pot dire : 

« Ostez vostre lyeon, biax sire, Se vos plest, que plus ne m'adoist, 

Que des or mes faire vos loist De moi tot ce que boen vos iert. 

Et qui merci prie et requiert, N'i doit faillir cil qui la rueve, Se home sanz
pitié ne trueve. 

Et je ne me desfandrai plus, 

Ne ja ne releverai sus De ci, por force que je aie, 

Si me met an vostre menaie. 

- Di donc, fet cil, se tu otroies Que vaincuz et recreanz soies. 

- Sire, fet il, il i pert bien : 

Veincuz sui, maleoit gré mien, Et recreanz, 

Aprés escriet : 

ce vos otroi. 

- Donc n'as tu mes garde de moi 

Et mes lyeons te raseüre. » 

Tantost vienent grant aleüre Totes les genz anviron lui ; 

Et li sire et la dame andui Li font grant joie 

et si l'acolent 

Et de lor fille li parolent, 

Si li dïent : 

« Or seroiz vos Dameisiax et sires de nos, 

Et nostre fille iert vostre dame, 

« Cist sunt bon a cunfundre ! 

Car nos la vos donrons a fame. 

- Et je, fet il, la vos redoing. 

Qui vialt, si l'ait ! 

Je n'en ai soing ; 

Si n'en di ge rien por desdeing : 

Ne vos poist, se je ne la preing, 

Que je ne puis, 

ne je ne doi. 

Mes, s'il vos plest, delivrez moi Les cheitives que vos avez ; 

Li termes est, bien le savez, Qu'eles s'an doivent aler quites. 

Ferez, paien, pur la presse derumpre ! » 

- Voirs est, fet il, ce que vos dites, 

Et je les vos rant 

et aquit, 

Qu'il n'i a mes nul contredit. 

Mes prenez, si feroiz savoir, Ma fille, a trestot mon avoir, Qui est mout bele
et riche et sage ; 

Ja mes si riche mariage N'avroiz, se vos cestui n'avez. 

- Sire, fet il, vos ne savez Mon essoine ne mon afeire, 

Ne je ne le vos os retreire. 

Mes je sai bien que je refus Ce que ne refuseroit nus Qui deüst son cuer et
s'antente Metre an pucele bele et gente, 

Que volantiers la receüsse Se je poïsse ne deüsse. 

Dient Franceis : 

Je ne puis, ce sachiez de voir, Cesti ne autre recevoir. 

Si m'an lessiez an pes atant, 

Que la dameisele m'atant Qui avoec moi est ça venue ; 

Conpaignie m'i a tenue 

Et je la revoel li tenir, Que que il m'an doie avenir. 

- Volez, biax sire ? 

Ja mes, se je ne le comant Et mes consauz ne le m'aporte, Ne vos iert overte ma
porte, 

Einz remanroiz en ma prison. 

Orguel feites et mesprison Qant je vos pri que vos praigniez Ma fille et vos la
desdaigniez. 

Nel faz, par m'ame, 

Li quens Rollant en apelet Oliver : 

Mes je ne puis esposer fame Ne remenoir por nule painne. 

La dameisele qui mout m'ainme Siudrai, 

qu'autremant ne puet estre. 

Mes, s'il vos plest, de ma main destre Vos plevirai, 

si m'an creez, Q'ainsi con vos or me veez, Revanrai ça se j'onques puis Et
panrai vostre fille puis. 

Se ma fille vos atalante, Recevez la por bele et gente, 

Vos revanroiz hastivemant ; 

Ja por foi ne por seiremant, Ce cuit, ne revanroiz plus tost. 

Or alez, 

que je vos en ost Trestoz ploiges et toz creanz. 

« Sire cumpainz, ja est morz Engeler ; 

Se vos retaingne pluie et vanz Ou fins neanz, ne me chaut il ! 

Ja ma fille n'avrai si vil Que je par force la vos doingne. 

Or alez an vostre besoingne, 

Que tot autant, se vos venez, M'an est, con se vos remenez. » 

Tantost messire Yvains s'an torne, Qui el chastel plus ne sejorne, 

Et s'en a avoec soi menees Les cheitives desprisonees ; 

Et li sires li a bailliees, Povres et mal apareilliees ; 

Mes or sont riches, 

ce lor sanble. 

Fors del chastel totes ensanble, Devant lui,.ii. et.ii. s'an issent ; 

Nus n'avïum plus vaillant chevaler. » 

Ne ne cuit pas qu'eles feïssent Tel joie con eles li font A celui qui fist tot
le mont, S'il fust venuz de ciel an terre. 

Merci et pes li vindrent querre Totes les genz qui dit li orent Tant de honte
con il plus porent ; 

Si le vont einsi convoiant, 

Mes il dit qu'il n'an set neant : 

« Je ne sai, fet il, que vos dites, 

Et si vos an claim je toz quites, 

C'onques choses que j'en mal teingne Ne deïstes, don moi soveingne. » 

Cil sont mout lié de ce qu'il oent, 

Et sa corteisie mout loent. 

Or le comandent a Deu tuit, 

Respont li quens : 

Que grant piece l'orent conduit. 

Et les dameiseles li ront Congié demandé, 

si s'an vont. 

Au partir totes li anclinent, 

Et si li orent 

et destinent Que Dex li doint joie et santé Et venir a sa volanté En quelque leu
qu'il onques aut. 

Et cil respont que Dex les saut, Cui la demore mout enuie : 

« Alez, 

fet il, 

Dex vos conduie En voz païs sainnes et liees. » 

« Deus le me doinst venger ! » 

Maintenant se sont avoiees ; 

Si s'an vont grant joie menant. 

Et messire Yvains maintenant De l'autre part se rachemine. 

D'errer a grant esploit ne fine Trestoz les jorz de la semainne, Si con la
pucele l'en mainne, Qui la voie mout bien savoit Et le recet ou ele avoit
Lessiee la desheritee, Desheitiee et desconfortee. 

Mes quant ele oï la novele De la venue a la pucele Et del Chevalier au lyeon, Ne
fu joie se cele non Que ele en ot dedanz son cuer ; 

Car or cuide ele que sa suer De son heritage li lest Une partie, se li plest. 

Malade ot geü longuemant La pucele, 

et novelemant Estoit de son mal relevee, Qui duremant l'avoit grevee, Si que
bien paroit a sa chiere. 

A l'encontre, tote premiere, Li est alee sanz demore ; 

Si le salue 

Sun cheval brochet des esperuns d'or mier, 

et si l'enore De quanqu'ele onques set ne puet. 

De la joie parler n'estuet Qui la nuit fu a l'ostel feite : 

Ja parole n'en iert retreite, 

Que trop i avroit a conter ; 

Tot vos trespas jusqu'au monter L'andemain, que il s'an partirent. 

Puis errerent tant que il virent.I. chastel ou li rois Artus Ot demoré
quinzainne ou plus. 

Et la dameisele i estoit Qui sa seror desheritoit, 

Qu'ele avoit pres la cort tenue, 

Puis si atendoit la venue Sa seror, qui vient et aproche. 

Mes mout petit au cuer li toche, 

Tient Halteclere, 

Qu'ele cuide que l'en ne truisse Nul chevalier qui sofrir puisse Monseignor
Gauvain an estor. 

N'il n'i avoit que.i. seul jor De la quinzainne a parvenir ; 

La querele, tot sanz mantir, Eüst desresnié quitemant Par reison et par jugemant
Se cil seus jorz fust trespassez. 

Mes plus i a a feire assez Qu'ele ne cuide ne ne croit. 

En.i. ostel bas et estroit Fors del chastel cele nuit jurent, Ou nules genz ne
les conurent ; 

Car se il el chastel geüssent, Totes les genz les coneüssent, 

Et de ce n'avoient il soing. 

Fors de l'ostel, a grant besoing, A l'aube aparissant s'an issent ; 

Si se reponent 

et tapissent Tant que li jorz fu biax et granz. 

sanglent en est l'acer, 

Jorz avoit passez ne sai quanz Que messire Gauvains s'estoit Herbergiez, si
qu'an ne savoit De lui a cort nule novele, Fors que seulemant la pucele Por cui
il se voloit conbatre. 

Pres a trois liues ou a quatre S'estoit de la cort trestornez ; 

Et vint a cort si atornez Que reconuistre ne le porent Cil qui toz jorz coneü
l'orent As armes que il aporta. 

La dameisele qui tort a Vers sa seror trop en apert, Veant toz l'a a cort
offert, 

Que par lui desresnier voldroit La querele ou ele n'a droit ; 

Et dit au roi : 

« Sire, ore passe, 

Jusqu'a po sera none basse, 

Et li derriens jorz iert hui. 

Or voit an bien comant je sui, 

Par grant vertut vait ferir le paien. 

Or me covient droit maintenir. 

Se ma suer deüst revenir, N'i eüst mes que demorer. 

Deu an puisse je aorer, Quant el ne vient ne ne repeire ! 

Bien i pert que mialz ne puet feire, 

Si sui por neant traveilliee 

Et j'ai esté apareilliee Toz les jorz jusqu'au desrien A desresnier ce qui est
mien. 

Tot ai desresnié sanz bataille, 

S'est or bien droiz que je m'en aille Tenir mon heritage an pes, 

Que je n'an respondroie mes A ma seror tant con je vive ; 

Si vivra dolante et cheitive. » 

Brandist sun colp 

Et li rois, qui mout bien savoit Que la pucele tort avoit Vers sa seror, trop
desleal, Li dit : 

« Amie, a cort real Doit en atendre, par ma foi, Tant con la justise le roi Siet
et atant por droiturier. 

N'i a rien del corjon ploier, 

Qu'ancor vendra trestot a tans Vostre suer ci, si con je pans. » 

Einz que li rois eüst ce dit, Le Chevalier au lyeon vit Et la pucele delez lui ;

Seul a seul venoient andui, 

Que del lyeon anblé se furent, 

Si fu remés la ou il jurent. 

Li rois la pucele a veüe, 

Si ne l'a pas mesconeüe, 

e li Sarrazins chiet ; 

Et mout li plot 

et abeli Quant il la vit, 

que devers li De la querele se pandoit, Por ce que au droit entandoit. 

De la joie que il en ot Li dist, au plus tost que il pot : 

Dex vos saut ! » 

Quant cele l'ot, tote an tressaut, 

Et si se torne, 

si la voit Et le chevalier qu'ele avoit Amené a son droit conquerre ; 

Si devint plus noire que terre. 

Mout fu bien de toz apelee La pucele ; 

L'anme de lui en portent aversers. 

et ele est alee Devant le roi, la ou le vit ; 

Quant fu devant lui, si li dit : 

« Dex salt le roi et sa mesniee ! 

Rois, s'or puet estre desresniee Ma droiture ne ma querele Par un chevalier,
donc l'iert ele Par cestui qui, soe merci, M'en a seüe anjusque ci. 

S'eüst il mout aillors a feire, Li frans chevaliers deboneire ; 

Mes de moi li prist tex pitiez Qu'il a arrieres dos gitiez Toz ses afeires por
le mien. 

Or feroit corteisie et bien Ma dame, ma tres chiere suer, Que j'aim autant come
mon cuer, Se ele mon droit me lessoit. 

Mout feroit bien, s'el le feisoit, 

Que je ne demant rien del suen. 

Tu n'i as rien, 

Puis ad ocis le duc Alphaïen ; 

ne ja n'avras. 

Ja tant preeschier ne savras Que rien en aies por preschier ; 

Tote an porras de duel sechier. » 

Et l'autre respont maintenant, Qui savoit assez d'avenant Et mout estoit sage et
cortoise : 

« Certes, fet ele, ce me poise Que por nos.ii. se conbatront Dui si preudome con
cist sont. 

S'est la querele mout petite, 

Mes je ne la puis clamer quite, 

Que mout grant mestier en avroie. 

Por ce meillor gré vos savroie Se vos me lessiez mon droit. 

- Certes, qui or te respondroit, Fet l'autre, mout seroit musarde. 

Escababi i ad le chef trenchet ; 

Max fex et male flame m'arde Se je t'an doing don tu mialz vives ! 

Einçois asanbleront les rives De la Dunoe et de Seone, Se la bataille nel te
done. 

- Dex et li droiz que je i ai, En cui je m'an fi et fiai, En soit en aïde celui,

E se lou desfende d'enui, Qui par amors et par frainchise Se poroffri de mon
servise, 

Si ne set il qui ge me sui, 

N'il ne me conoist ne ge lui ! » 

Tant ont parlé qu'atant remainnent Les paroles 

et si amainnent Les chevaliers enmi la cort. 

Et toz li pueples i acort, Si con a tel afeire suelent Corre les genz qui veoir
vuelent Cos de bataille et escremie. 

Mes ne s'antreconurent mie Cil qui conbatre se voloient, Qui mout entramer se
soloient. 

.VII. Arrabiz i ad deschevalcet : 

Et or donc ne s'antrainment il ? 

« Oïl », vos respong et « Nenil », 

Et l'un et l'autre proverai Si que reison i troverai. 

Por voir, messire Gauvains ainme Yvain 

et conpaingnon le clainme ; Et Yvains lui, ou que il soit ; 

Neïs ci, s'il le conuissoit, Feroit il ja de lui grant feste ; 

Et si metroit por lui sa teste Et cil la soe ausi por lui, Einz qu'an li feïst
grant enui. 

N'est ce Amors antiere et fine ? 

Et la Haïne, Don ne rest ele tote aperte ? 

que ce est chose certe Que li uns a l'autre sanz dote Voldroit avoir la teste
rote, 

Cil ne sunt proz ja mais pur guerreier. 

Ou tant de honte li voldroit Avoir feite que pis valdroit. 

Par foi, c'est mervoille provee Que l'en a ensanble trovee Amor et Haïne mortel.

Dex ! Meïsmes en.i. ostel, Comant puet estre li repaires A choses qui tant sont
contraires ? 

En.i. ostel, si con moi sanble, Ne pueent eles estre ansanble, 

Que ne porroit pas remenoir L'une avoeques l'autre.i. seul soir, Que noise et
tançon n'i eüst Puis que l'une l'autre i seüst. 

Mes en.i. chas a plusors manbres, 

Que l'en i fet loges et chanbres ; 

Ensi puet bien estre la chose : 

Et Haïne s'an ert alee As loges par devers la voie Por ce qu'el vialt que l'en
la voie. 

Or est Haïne mout an coche, 

Ço dist Rollant : 

Qu'ele esperone 

et point 

et broche Sor Amors quanque ele puet, 

Et Amors onques ne se muet. 

Ha ! Amors, ou es tu reposte ? 

Car t'an is, 

si verras quel oste Ont sor toi amené et mis Li anemi a tes amis ; 

Li anemi sont cil meïsme Qui s'antrement d'amor saintime, 

Qu'amors qui n'est fause ne fainte Est precieuse chose et sainte. 

Si est Amors asez trop glote, 

« Mis cumpainz est irez ! 

Et Haïne n'i revoit gote ; 

Qu'Amors desfandre lor deüst, Se ele les reconeüst, Que li uns l'autre n'adesast
Ne feïst rien qui li grevast. 

Por ce est Amors avuglee Et desconfite et desjuglee 

Que cez qui tuit sont suen par droit Ne reconuist, 

et si les voit. 

Et Haïne dire ne set Por coi li uns d'ax l'autre het, 

Ses vialt feire mesler a tort ; 

Si het li uns l'autre de mort. 

N'ainme pas, ce poez savoir, L'ome qui le voldroit avoir Honi et qui sa mort
desirre. 

Vialt donc Yvains ocirre Monseignor Gauvain, son ami ? 

Encuntre mei fait asez a preiser. 

Si voldroit messire Gauvains Yvain ocirre de ses mains Ou feire pis que je ne di
? 

ce vos jur 

Li uns ne voldroit avoir fet A l'autre ne honte ne let, Por quanque Dex a fet
por home Ne por tot l'empire de Rome. 

Or ai manti mout leidemant, 

Que l'en voit bien apertemant Que li uns vialt envaïr l'autre, Lance levee sor
le fautre ; 

Et li uns l'autre vialt blecier Et feire honte et correcier, 

Que ja de rien ne s'an feindra. 

Or dites : 

De cui se plaindra Cil qui des cos avra le pis Quant li uns l'autre avra conquis
? 

Car s'il font tant qu'il s'antrevaignent, Grant peor ai qu'il ne maintaignent
Tant la bataille et la meslee Qu'el soit de l'une part oltree. 

Pur itels colps nos ad Charles plus cher. » 

Porra Yvains par reison dire, Se la soe partie est pire, Que cil li ait fet let
ne honte Qui antre ses amis le conte, 

N'ainz ne l'apela par son non Se ami et conpaignon non ? 

Ou s'il avient par aventure Qu'il li ait fet nule leidure Ou de que que soit le
sormaint, Avra il droit se il se plaint ? 

qu'il ne savra de cui. 

Antresloignié se sont andui Por ce qu'il ne s'antreconoissent. 

A l'asanbler lor lances froissent, Qui grosses erent et de fresne. 

Li uns l'autre de rien n'aresne, 

Car s'il entrareisnié se fussent, Autre asanblee feite eüssent. 

Ja n'eüssent a l'asanblee Feru de lance ne d'espee. 

Entrebeisier et acoler S'alassent einz que afoler ; 

A voiz escriet : 

Qu'il s'antrafolent 

et mehaingnent. 

Les espees rien n'i gaaingnent Ne li hiaume ne li escu, Qui anbarré sont et
fandu ; 

Et des espees li tranchant Esgrunent 

et vont rebouchant. 

Car il se donent si granz flaz Des tranchanz, non mie des plaz, 

Et des pons redonent tex cos Sor les nasex et sor les dos Et sor les fronz et
sor les joes Que totes sont perses et bloes, La ou li sans quace desoz. 

Et les haubers ont si deroz Et les escuz si depeciez N'i a celui ne soit
bleciez. 

Et tant se painnent 

et travaillent A po qu'alainnes ne lor faillent. 

« Ferez i, chevaler ! » 

Si se conbatent une chaude Que jagonce ne esmeraude N'ot sor lor hiaumes
atachiee Ne soit molue et arachiee ; 

Car des pons si granz cos se donent Sor les hiaumes que tuit s'estonent Et par
po qu'il ne s'escervelent. 

Li oel des chiés lor estancelent, 

Qu'il ont les poinz quarrez et gros, Et forz les ners, et durs les os, 

Si se donent males groigniees A ce qu'il tienent anpoigniees Les espees, qui
grant aïe Lor font quant il fierent a hie. 

Quant grant piece se sont lassé Tant que li hiaume sont quassé Et li escu fandu
et fret, Un po se sont arrieres tret, 

Si lessent reposer lor vainnes 

Et si repranent lor alainnes. 

Mes n'i font mie grant demore, 

Einz cort li uns a l'autre sore Plus fieremant qu'ainz mes ne firent, 

D'altre part est un paien, Valdabrun : 

Et tuit dïent que mes ne virent.II. chevaliers plus corageus : 

« Ne se conbatent mie a geus, 

Einz le font asez trop a certes. 

Les merites et les desertes Ne lor an seront ja rendues. » 

Ces paroles ont entandues Li dui ami qui s'antrafolent, 

Et s'antendent que il parolent Des deus serors antracorder, 

Mes la pes n'i pueent trover Devers l'ainznee an nule guise. 

Et la mainsnee s'estoit mise Sor ce que li rois an diroit, 

Que ja rien n'en contrediroit. 

Mes l'ainznee estoit si anrievre Que nes la reïne Ganievre Et cil qui savoient
lor lois Et li chevalier et li rois Devers la mainsnee se tienent. 

Celoi levat le rei Marsiliun. 

Et tuit le roi proier an vienent Que, mau gré l'ainznee seror, Doint de la terre
a la menor La tierce partie ou la quarte Et les.ii. chevaliers departe, 

Que mout sont de grant vaselage 

Et trop i avroit grant domage Se li uns d'ax l'autre afoloit 

Ne point de s'enor li toloit. 

Et li rois dit que de la pes Ne s'antremetra il ja mes, 

Que l'ainznee suer n'en a cure, Tant par est male criature. 

Totes ces paroles oïrent Li dui, qui des cors s'antranpirent Si qu'a toz vient a
grant mervoille ; 

Et la bataille est si paroille Que l'en ne set par nul avis Qui n a le mialz ne
qui le pis. 

Mes li dui, qui si se conbatent Que par martire enor achatent, Se mervoillent 

et esbaïssent, Que si par igal s'anvaïssent 

Sire est par mer de.IIII. C. drodmunz ; 

Qu'a grant mervoille a chascun vient Qui cil est qui se contretient Ancontre lui
si fieremant. 

Tant se conbatent longuemant Que li jorz vers la nuit se tret ; 

Ne il n'i a celui qui n'et Le braz las et le cors doillant. 

Et li sanc tuit chaut et boillant Par mainz leus fors des cors lor bolent, Qui
par desoz les haubers colent ; 

N'il n'est mervoille s'il se vuelent Reposer, 

car formant se duelent. 

Lors se reposent anbedui, 

Et puis panse chascuns por lui C'or a il son paroil trové Comant qu'il li ait
demoré. 

Longuemant andui se reposent, 

Que rasanbler as armes n'osent. 

N'i ad eschipre quis cleimt se par loi nun. 

N'ont plus de la bataille cure, Que por la nuit qui vient oscure Que por ce que
mout s'antredotent. 

Ces.ii. choses an.ii. les botent 

Et semonent qu'an pes s'estoisent ; 

Mes einçois que del chanp s'an voisent, Se seront bien antracointié, 

S'avra entr'ax joie et pitié. 

Messire Yvains parla einçois, Qui mout estoit preuz et cortois ; 

Mes au parler nel reconut Ses boens amis, 

et ce li nut Qu'il avoit la parole basse Et la voiz roe et foible et quasse, 

Que toz li sans li fu meüz Des cos qu'il avoit receüz. 

« Sire, fet il, la nuiz aproche ; 

Jerusalem prist ja par traïsun, 

Ja, ce cuit, blasme ne reproche N'en avroiz se l'en nos depart. 

Mes tant di de la moie part Que mout vos dot et mout vos pris, 

N'onques en ma vie n'enpris Bataille don tant me dousisse Ne chevalier que je
vousisse Tant veoir ne tant acointier. 

A mervoilles vos puis prisier, 

Que vaincuz me cuidai veoir. 

Bien savez vos cos aseoir 

Et bien les savez anploier. 

Einz tant ne sot de cos paier Chevaliers que je coneüsse ; 

Ja, mon vuel, tant n'an receüsse Con vos m'an avez hui presté. 

Tot m'ont vostre cop antesté. 

Si vïolat le temple Salomon, 

- Par foi, fet messire Gauvains, N'iestes si estonez ne vains Que je autant ou
plus ne soie ; 

Et se je vos reconoissoie, Espoir ne me greveroit rien. 

Se je vos ai presté del mien, Bien m'en avez randu le conte, Et del chetel et de
la monte, 

Que larges estiez del rendre Plus que je n'estoie del prendre. 

Mes comant que la chose praingne, Quant vos plest que je vos apraingne Par quel
non je sui apelez, Ja mes nons ne vos iert celez : 

Gauvains ai non, filz au roi Lot. » 

Quant Yvains ceste novele ot, Si s'esbaïst 

et espert toz. 

Par mautalant et par corroz, Flati a la terre s'espee, Qui tote estoit
ansanglantee, Et son escu tot depecié ; 

Si descent del cheval a pié 

Le patriarche ocist devant les funz. 

Et dit : 

Par trop leide mesconoissance Ceste bataille feite avomes, 

Qu'antreconeü ne nos somes ; 

Que ja, se je vos coneüsse, A vos conbatuz ne me fusse, 

Einz me clamasse a recreant Devant le cop, 

ce vos creant. 

fet messire Gauvains. 

Qui estes vos ? 

- Je sui Yvains, Que plus vos aim c'ome del monde, Tant com il dure a le reonde
; 

Que vos m'avez amé toz jorz Et enoré an totes corz. 

Cil ot fïance del cunte Guenelon : 

Mes je vos voel de cest afeire Tel amande et tel enor feire C'outreemant vaincuz
m'otroi. 

- Ice feriez vos por moi ? 

Fet messire Gauvains li douz. 

Certes, mout seroie or estouz Se ge ceste amande an prenoie. 

Ja ceste enors ne sera moie, 

Einz iert vostre, 

je la vos les. 

- Ha ! Biax sire, nel dites mes, 

Que ce ne porroit avenir ; 

Je ne me puis mes sostenir, 

Il li dunat s'espee e mil manguns. 

Si sui atainz et sormenez. 

- Certes, de neant vos penez, 

Fet ses amis et ses conpainz. 

Mes je sui vaincuz et atainz, 

Ne je n'en di rien por losange, 

Qu'il n'a el monde si estrange Que je autretant n'an deïsse, Einçois que plus
des cos sofrisse. » 

Einsi parlant sont descendu ; 

S'a li uns a l'autre tandu Les braz au col, 

si s'antrebeisent, 

Ne por ce mie ne se teisent 

Siet el cheval qu'il cleimet Gramimund, 

Que chascuns oltrez ne se claint. 

La tançons onques ne remaint Tant que li rois et li baron Vienent corrant tot
anviron ; 

Ses voient antreconjoïr 

Et mout desirrent a oïr Que ce puet estre et qui cil sont Qui si grant joie
s'antrefont. 

« Seignor, fet li rois, dites nos Qui a si tost mis antre vos Ceste amistié et
ceste acorde, 

Que tel haïne et tel descorde I ai hui tote jor veüe. 

- Sire, ja ne vos iert teüe, Fet messire Gauvains, ses niés, La mescheance et li
meschiés Don ceste bataille a esté. 

Des que or estes aresté Por l'oïr et por le savoir, Bien iert qui vos an dira
voir. 

Je, qui Gauvains vostre niés sui, Mon conpaignon ne reconui, Monseignor Yvain,
qui est ci, Tant que il, la soe merci, Si con Deu plot, mon non enquist. 

Li uns son non a l'autre dist ; 

Plus est isnels que nen est uns falcuns. 

Lors si nos antreconeümes Quant bien antrebatu nos fumes. 

Bien nos somes antrebatu, 

Et se nos fussiens conbatu Encore.i. po plus longuemant, Il m'en alast trop
malemant, 

Que, par mon chief, il m'eüst mort Par sa proesce et par le tort Celi qui
m'avoit el chanp mis. 

Mes mialz voel je que mes amis M'ait oltré d'armes que tué. » 

Lors a trestot le san mué Messire Yvains, 

et si li dit : 

« Biax sire chiers, se Dex m'aït, Trop avez grant tort de ce dire ; 

Mes bien sache li rois, mes sire, Que je sui de ceste bataille Oltrez et
recreanz sanz faille. 

fet cil et cil. 

Brochet le bien des aguz esperuns, 

Tant sont andui franc et gentil Que la victoire et la querone Li uns a l'autre
otroie et done ; 

Ne cist ne cil ne la vialt prendre, 

Einz fet chascuns par force entendre Au roi et a totes ses genz Qu'il est oltrez
et recreanz. 

Mes li rois la tançon depiece, Quant oïz les ot une piece ; 

Et li oïrs mout li pleisoit Et ce avoec que il veoit Qu'il s'estoient entracolé,

S'avoit li uns l'autre afolé Mout leidemant an plusors leus. 

« Seignor, fet il, antre vos deus A grant amor, 

bien le mostrez Quant chascuns dit qu'il est oltrez. 

Mes or vos an metez sor moi 

Et jes acorderai, ce croi, Si bien qu'a voz enors sera Et toz siegles m'an
loera. » 

Si vait ferir li riche duc Sansun. 

Lors ont andui acreanté Qu'il an feront sa volanté Tot ensi com il le dira. 

Et li rois dit qu'il partira A bien et a foi la querele. 

« Ou est, fet il, la dameisele Qui sa seror a fors botee De sa terre et
deseritee Par force et par male merci ? 

- Sire, fet ele, je sui ci. 

- La estes vos ? 

Venez donc ça. 

Je le savoie bien, pieç'a, Que vos la deseriteiez. 

Ses droiz ne sera plus noiez, 

Que coneü m'avez le voir. 

La soe part par estovoir Vos covient tote clamer quite. 

L'escut li freint 

- Ha ! sire rois, se je ai dite Une response nice et fole, Volez m'an vos
prendre a parole ? 

Por Deu, sire, ne me grevez ! 

Vos estes rois, 

si vos devez De tort garder et de mesprendre. 

- Por ce, fet li rois, voel je rendre A vostre seror sa droiture, 

C'onques de tort feire n'oi cure. 

Et vos avez bien antendu Qu'an ma merci se sont randu Vostres chevaliers et li
suens ; 

Ne dirai mie toz voz buens, 

Que vostre torz est bien seüz. 

Chascuns dit qu'il est chanpcheüz, Tant vialt li uns l'autre enorer. 

e l'osberc li derumpt, 

A ce n'ai ge que demorer Des que la chose est sor moi mise : 

Ou vos feroiz a ma devise Tot quanque ge deviserai Sanz feire tort, 

ou ge dirai Que mes niés est d'armes conquis. 

Lors si vaudra a vostre oés pis ; 

Mes jel di or contre mon cuer. » 

Il ne le deïst a nul fuer, 

Mes il le dit por essaier S'il la porroit tant esmaier Qu'ele randist a sa seror
Son heritage, par peor, 

Qu'il s'est aparceüz mout bien Que ele ne l'en randist rien, Por quanque dire li
seüst, Se force ou crieme n'i eüst. 

Por ce que ele dote et crient, Li dit : 

« Biax sire, or me covient Que je face vostre talant, 

El cors li met les pans del gunfanun, 

Mes mout en ai le cuer dolant, 

Que jel ferai que qu'il me griet ; 

S'avra ma suer ce que li siet De la part de mon heritage ; 

Vostre cors li doing en ostage Por ce que plus seüre an soit. 

- Revestez l'an tot or endroit, 

Fet li rois, 

et ele deveingne Vostre fame, 

et de vos la teingne ; 

Si l'amez come vostre fame, Et ele vos come sa dame Et come sa seror germainne.
» 

Li rois einsi la chose mainne Tant que de sa terre est seisie La pucele, qui
l'en mercie. 

Pleine sa hanste l'abat mort des arçuns : 

Et li rois dit a son neveu, Au chevalier vaillant et preu, Que les armes oster
se lest, Et messire Yvains, se lui plest, Se relest les soes tolir, 

Car bien s'an pueent mes sofrir. 

Lors sont desarmé li vasal ; 

Si s'antrebeisent par igal. 

Et queque il s'antrebeisoient, Le lyon corrant venir voient, Qui son seignor
querant aloit. 

Tot maintenant que il le voit, Si comance grant joie a feire. 

Lors veïssiez genz arriers treire ; 

Trestoz li plus hardiz s'an fuit. 

« Estez, fet messire Yvains, tuit. 

Por coi fuiez ? 

« Ferez, Paien, 

Nus ne vos chace ; 

Ne doutez ja que mal vos face Li lyeons que venir veez. 

De ce, s'il vos plest, me creez, Qu'il est a moi et je a lui ; 

Si somes conpaignon andui. » 

Lors sorent trestuit cil de voir, Qui orent oï mantevoir Les aventures au lyeon,
De lui et de son conpaignon, C'onques ne fu autres que cist Qui le felon jaiant
ocist. 

Et messire Gauvains li dist : 

« Sire conpainz, se Dex m'aïst, Mout m'avez bien avileni. 

Malveisemant vos ai meri Le servise que me feïstes, Del jaiant que vos oceïstes
Por mes neveuz et por ma niece. 

Mout ai pansé a vos grant piece, 

Mes apanser ne me savoie 

car tres ben les veintrum ! » 

N'onques oï parler n'avoie De chevalier que je seüsse An terre ou je esté eüsse
Qui li Chevaliers au lyeon Fust apelez an sorenon. » 

Desarmé sont ensi parlant, 

Et li lyeons ne vint pas lant Vers son seignor, la ou il sist. 

Quant devant lui vint, si li fist Grant joie, come beste mue. 

En anfermerie ou an mue Les an covient an.ii. mener, 

Car a lor plaies resener Ont mestier de mire et d'antret. 

Devant lui mener les an fet Li rois, qui mout chiers les avoit. 

.I. fisicien qui savoit De mirgie plus que nus hom Fist mander rois Artus adon.

Et cil del garir se pena Tant que lor plaies lor sena Au mialz et au plus tost
qu'il pot. 

Qant anbedeus gariz les ot, Messire Yvains, qui sanz retor Avoit son cuer mis en
amor, Vit bien que durer n'i porroit Et por amor an fin morroit Se sa dame
n'avoit merci De lui, qui se moroit ensi. 

Dient Franceis : 

Et panse qu'il se partiroit Toz seus de cort 

et si iroit A sa fontainne guerroier ; 

Et s'i feroit tant foudroier Et tant vanter et tant plovoir Que par force et par
estovoir Li covanroit feire a lui pes 

Ou il ne fineroit ja mes De la fontainne tormanter Et de plovoir et de vanter. 

Maintenant que messire Yvains Santi qu'il fu gariz et sains, Si s'an parti, que
nus nel sot ; 

Mes son lyeon avoec lui ot, Qui onques en tote sa vie Ne volt lessier sa
conpaignie. 

Puis errerent tant que il virent La fontainne, 

et plovoir i firent. 

Ne cuidiez pas que je vos mante, 

Que si fu fiere la tormante Que nus n'an conteroit le disme, 

Li quens Rollant, quant il veit Sansun mort, Poëz saveir que mult grant doel en
out. 

Qu'il sanbloit que jusqu'an abisme Deüst fondre la forez tote. 

La dame de son chastel dote Que il ne fonde toz ansanble ; 

Li mur croslent 

et la torz tranble, Si que par po qu'ele ne verse. 

Mialz volsist estre pris an Perse Li plus hardiz, antre les Turs, Que leanz
estre antre les murs. 

Tel peor ont que il maudïent Lor ancessors, 

et trestuit dïent : 

« Maleoiz soit li premiers hom Qui fist an cest païs meison Et cil qui cest
chastel fonderent ! 

Qu'an tot le monde ne troverent Leu que l'an doie tant haïr, 

C'uns seus hom le puet envaïr Et tormanter et traveillier. » 

Sun ceval brochet, 

« De ceste chose conseillier Vos covient, dame, 

fet Lunete. 

Ne troveroiz qui s'antremete De vos eidier a cest besoing Se l'en nel va querre
mout loing. 

Ja mes voir ne reposerons An cest chastel, 

ne n'oserons Les murs ne la porte passer. 

Qui avroit toz fez amasser Voz chevaliers por cest afeire, Ne s'an oseroit avant
treire Toz li miaudres, 

bien le savez. 

S'est or ensi que vos n'avez Qui desfande vostre fontainne, 

Si sanbleroiz fole et vilainne ; 

Mout bele enor i avroiz ja Quant sanz bataille s'an ira Cil qui si vos a
asaillie. 

si li curt ad esforz. 

Certes, vos estes malbaillie S'autremant de vos ne pansez. 

- Tu, fet la dame, qui tant sez, Me di comant j'en panserai, 

Et ge an toz leus le ferai. 

- Dame, certes, se je savoie, Volantiers vos conseilleroie ; 

Mes vos avriez grant mestier De plus resnable conseillier. 

Por ce, si ne m'an os mesler, 

Et le plovoir et le vanter Avoec les autres sofferré Tant, se Deu plest, que je
verré En vostre cort aucun preudome Qui prendra le fes et la some De ceste
bataille sor lui. 

Mes je ne cuit que ce soit hui, 

Si vaudra pis a oés vostre oés. » 

Et la dame li respont lués : 

Tient Durendal, qui plus valt que fin or ; 

« Dameisele, car parlez d'el ! 

Car il n'a gent an mon ostel An cui ge aie nule atandue Que ja par aus soit
desfandue La fontainne ne li perrons. 

Mes, se Deu plest, or i verrons Vostre consoil et vostre san, 

Qu'au besoing, toz jorz le dit an, Doit an son ami esprover. 

- Dame, qui cuideroit trover Celui qui le jaiant ocist Et les.iii. chevaliers
conquist, Il le feroit boen aler querre. 

Mes tant com il avra la guerre Et l'ire et le mal vers sa dame, N'a en cest mont
home ne fame Cui il suiest, mien esciant, Tant que il li jurt et fiant Qu'il
fera tote sa puissance De racorder la mescheance Que sa dame a si grant a lui
Qu'il an muert de duel et d'enui. » 

Et la dame dit : 

« Je sui preste, Einz que vos entroiz an la queste, Que je vos plevisse ma foi ;

Et jurerai, s'il vient a moi, Que je, sanz guile et sanz feintise, Li ferai tot
a sa devise Sa pes, se je feire la puis. » 

Et Lunete li redit puis : 

Vait le ferir li bers, quanque il pout, Desur sun elme, ki gemmet fut ad or, 

« Dame, de ce ne dot ge rien Que vos ne li puissiez mout bien Sa pes feire, se
il vos siet ; 

Mes del seiremant ne vos griet, Que je le panrai tote voie Einz que je me mete a
la voie. 

- Ce, fet la dame, ne me poise. » 

Lunete, qui mout fu cortoise, Li fist isnelemant fors traire.I. mout precieus
saintuaire ; 

Et la dame a genolz s'est mise. 

Au geu de la verté l'a prise Lunete, mout cortoisemant. 

A l'eschevir del seiremant, Rien de son preu n'i oblia Cele qui eschevi li a. 

« Dame, fet ele, hauciez la main ! 

Je ne voel pas qu'aprés demain M'an metoiz sus ne ce ne quoi, 

Que vos n'an feites rien por moi. 

Trenchet la teste e la bronie e le cors, La bone sele, ki est gemmet ad or, E al
cheval parfundement le dos ; 

Por vos meïsmes le feroiz ! 

Se il vos plest, si jureroiz Por le Chevalier au lyeon Que vos, en boene
antencion, Vos peneroiz tant qu'il savra Que le boen cuer sa dame avra Tot
autresi com il ot onques. » 

La main destre leva adonques La dame 

et dit : 

« Trestot einsi Con tu l'as dit, et je le di, Que, si m'aïst Dex et li sainz,
Que ja mes cuers ne sera fainz Que je tot mon pooir n'en face. 

L'amor li randrai et la grace Que il sialt a sa dame avoir, Puis que j'en ai
force et pooir. » 

Or a bien Lunete esploité ; 

De rien n'avoit tel covoitié Come de ce qu'ele avoit fet. 

Et l'en li avoit ja fors tret.I. palefroi soef anblant. 

A bele chiere, a lié sanblant, Monte Lunete ; 

Ambure ocit, ki quel blasme ne quil lot. 

si s'an va, Tant que delez le pin trova Celui qu'ele ne cuidoit pas Trover a si
petit de pas, 

Einz cuidoit qu'il li covenist Mout querre einçois qu'a lui venist. 

Par le lyeon l'a coneü Tantost com ele l'a veü ; 

Si vint vers lui grant aleüre 

Et descent a la terre dure. 

Et messire Yvains la conut De si loing com il l'aparçut ; 

Si la salue, et ele lui. 

Et dit : 

« Sire, mout liee sui Quant je vos ai trové si pres. » 

Et messire Yvains dit aprés : 

Dient paien : 

Queriez me vos donques ? 

et si ne fui onques Si liee des que je fui nee, 

Que j'ai ma dame a ce menee Que tot ausi com ele siaut, S'ele parjurer ne se
viaut, Iert vostre dame et vos ses sire ; 

Por verité le vos puis dire. » 

Messire Yvains formant s'esjot De la mervoille, que il ot Ce qu'il ja ne cuidoit
oïr. 

Ne puet pas asez conjoïr, 

Les ialz beisa et puis le vis * Celi que ce li a porquis, * 

Et dit : 

« Certes, ma dolce amie, Ce ne vos porroie je mie Guerredoner, en nule guise. 

A vos feire enor et servise Criem que pooirs ou tans me faille. 

« Cist colp nus est mult fort ! » 

- Sire, fet ele, or ne vos chaille, 

Ne ja n'en soiez an espans, 

Qu'assez avroiz pooir et tans A feire bien moi et autrui. 

Se je ai fet ce que je dui, Si m'an doit an tel gré savoir Con celi qui autrui
avoir Anprunte, 

et puis si le repaie. 

N'encor ne cuit que je vos aie Randu ce que je vos devoie. 

- Si avez fet, se Dex me voie, A plus de.v. c. mile droiz ! 

Or en irons tost 

qu'il est droiz. 

Et avez li vos dit de moi Qui je sui ? 

Respont Rollant : 

Ne ne set comant avez non, Se Chevaliers au lyeon non. » 

Ensi s'an vont parlant adés, Et li lyeons toz jorz aprés, Tant qu'au chastel
vindrent tuit troi. 

Einz ne distrent ne ce ne quoi Es rues, n'a home n'a fame, Tant qu'il vindrent
devant la dame. 

Et la dame mout s'esjoï Tantost con la novele oï De sa pucele qui venoit Et de
ce que ele amenoit Le lyeon et le chevalier Qu'ele voloit mout acointier Et mout
conoistre et mout veoir. 

A ses piez s'est lessiez cheoir Messire Yvains, trestoz armez. 

Et Lunete, qui fu delez, Li dit : 

« Dame, relevez l'an, 

Et metez force et poinne et san A la pes querre et au pardon, Que nus ne li
puet, se vos non, En tot le monde porchacier. » 

Lors l'a fet la dame drecier 

Et dit : 

« Ne pois amer les voz ; 

« Mes pooirs est toz suens. 

Sa volenté feire et ses buens Voldroie mout que je poïsse. 

- Certes, dame, ja nel deïsse, Fet Lunete, s'il ne fust voirs. 

Toz an est vostres li pooirs Assez plus que dit ne vos ai. 

Mes des or mes, le vos dirai, La verité, 

si la savroiz : 

Einz n'eüstes 

ne ja n'avroiz Si boen ami come cestui. 

Dex, qui vialt qu'antre vos et lui Ait boene pes et boene amor, Tel qui ja ne
faille a nul jor, Le m'a hui fet si pres trover. 

Ja a la verité prover N'i covient autre rescondire. 

Devers vos est li orguilz e li torz. » 

Dame, pardonez li vostre ire, 

Que il n'a dame autre que vos : 

C'est messire Yvains, vostre espos. » 

A cest mot la dame tressaut 

Et dit : 

« Se Damedex me saut, Bien m'as or au hoquerel prise ! 

Celui qui ne m'ainme ne prise Me feras amer mau gré mien. 

Or as tu esploitié mout bien ! 

Or m'as tu mout an gré servie ! 

Mialz volsisse tote ma vie Vanz et orages endurer ! 

D'Affrike i ad un Affrican venut, 

Et s'il ne fust de parjurer Trop leide chose et trop vilainne, Ja mes a moi, por
nule painne, Pes ne acorde ne trovast. 

Toz jorz mes el cors me covast, Si con li feus cove an la cendre, Ce don ge ne
voel ore aprendre 

Ne ne me chaut del recorder, Des qu'a lui m'estuet acorder. » 

Messire Yvains ot 

et antant Que ses afeires si bien prant Qu'il avra sa pes et s'acorde, 

Et dist : 

« Dame, misericorde Doit an de pecheor avoir. 

Conparé ai mon nonsavoir, 

Et je le voel bien conparer. 

Folie me fist demorer, 

Ço est Malquiant, le filz al rei Malcud. 

Devant Nostre Dame del Val Est ses ostex tot a estal. 

Si m'an rant corpable et forfet ; 

Et mout grant hardemant ai fet Qant devant vos osai venir. 

Mes s'or me volez retenir, Ja mes ne vos forferai rien. 

- Certes, fet ele, je voel bien, Por ce que parjure seroie Se tot mon pooir n'en
feisoie, La pes feire antre vos et moi. 

S'il vos plest, je la vos otroi. 

Et si m'aïst Sainz Esperiz, 

Que Dex an cest siegle mortel Ne me feïst pas si lié d'el ! » 

Or a messire Yvains sa pes, 

Et poez croire c'onques mes Ne fu de nule rien si liez, Comant qu'il ait esté
iriez. 

Mout an est a boen chief venuz, 

Si guarnement sunt tut a or batud : 

Qu'il est amez et chier tenuz De sa dame, et ele de lui. 

Ne li sovient or de nelui, 

Que par la joie l'antroblie Que il a de sa dolce amie. 

Et Lunete rest mout a eise : 

Ne li faut chose qui li pleise, Des qu'ele a fet la pes sanz fin De monseignor
Yvain le fin Et de s'amie chiere et fine. 

Del Chevalier au lyeon fine Crestiens son romans ensi ; 

N'onques plus conter n'en oï 

Ne ja plus n'en orroiz conter S'an n'i vialt mançonge ajoster. 

Explycit li Chevaliers au lyeon. 

Cil qui l'escrist Guioz a non ; 

C'EST D'AUCASIN ET DE NICOLETE 

Qui vauroit bons vers oïr del deport du viel antif de deus biax enfans petis,
Nicholete et Aucassins, des grans paines qu'il soufri et des proueces qu'il fist
por s'amie o le cler vis, 

dox est li cans, biax li dis et cortois et bien asis. 

Nus hom n'est si esbahis, tant dolans ni entrepris de grant mal amaladis, se il
l'oit, ne soit garis et de joie resbaudis, 

tant par est douce. 

Cuntre le ciel sur tuz les altres luist. 

OR DIENT 

ET CONTENT 

ET FABLENT que li quens Bougars de Valence faisoit guere au conte Garin de
Biaucaire si grande et si mervelleuse et si mortel qu'il ne fust uns seux jors
ajornés qu'il ne fust as portes et as murs et as bares de le vile a cent
cevaliers et a dis mile sergens a pié et a ceval, 

si li argoit sa terre 

et gastoit son païs 

et ocioit ses homes. 

Li quens garins de Biaucaire estoit vix et frales, 

si avoit son tans trespassé. 

Il n'avoit nul oir, ne fil ne fille, fors un seul vallet : 

cil estoit tex con je vos dirai. 

Siet el ceval qu'il cleimet Salt Perdut : 

Aucasins avoit a non li damoisiax. 

Biax estoit et gens et grans et bien tailliés de ganbes et de piés et de cors et
de bras ; 

il avoit les caviax blons et menus recercelés et les ex vairs et rians et le
face clere et traitice et le nes haut et bien assis. 

Et si estoit enteciés de bones teces qu'en lui n'en avoit nule mauvaise se bone
non ; 

mais si estoit soupris d'Amor, qui tout vaint, qu'il ne voloit estre cevalers,
ne les armes prendre, n'aler au tornoi, ne fare point de quanque il deust. 

Ses pere et se mere li disoient : 

« Fix, car pren tes armes, 

si monte el ceval, 

si deffent te terre 

et aïe tes homes : 

Beste nen est ki poisset curre a lui. 

s'il te voient entr'ex, si defenderont il mix lor cors et lor avoirs et te tere
et le miue. 

- Pere, fait Aucassins, qu'en parlés vos ore ? 

Ja Dix ne me doinst riens que je li demant, quant ere cevaliers, ne monte a
ceval, ne que voise a estor ne a bataille, la u je fiere cevalier, ni autres mi,
se vos ne me donés Nocholete ma douce amie que je tant aim. 

- Fix, fait li peres, ce ne poroit estre. 

Nicolete laise ester, 

que ce est une caitive qui fu amenee d'estrange terre, 

si l'acata li visquens de ceste vile as Sarasins, 

si l'amena en ceste vile, 

si l'a levee et bautisie et faite sa fillole, 

si li donra un de ces jors un baceler qui du pain li gaaignera par honor : 

Il vait ferir Anseïs en l'escut : 

de ce n'as tu que faire. 

Et se tu fenme vix avoir, je te donrai le file a un roi u a un conte : 

il n'a si rice home en France, se tu vix sa fille avoir, que tu ne l'aies. 

- Avoi ! peres, fait Aucassins, ou est ore si haute honers en terre, se Nicolete
ma tresdouce amie l'avoit, qu'ele ne fust, bien enploiie en li ? 

S'ele estoit enpereris de Colstentinoble u d'Alemaigne, u roine de France u
d'Engletere, si aroit il assés peu en li, 

tant est france et cortoise et de bon aire et entecie de toutes bones teces. » 

OR SE CANTE. 

Aucassins fu de Biaucaire, d'un castel de bel repaire. 

De Nicole le bien faite nuis hom ne l'en puet retraire, que ses peres ne l'i
laisse et sa mere le manace : 

« Di va ! faus, que vex tu faire ? 

Tut li trenchat le vermeill e l'azur ; 

Nicolete est cointe et gaie ; 

jetee fu de Cartage, 

acatee fu d'un Saisne ; 

puis qu'à moullié te vix traire, pren femme de haut parage. 

- Mere, je n'en puis el faire : 

Nicolete est de boin aire ; 

ses gens cors et son viaire, sa biautés le cuer m'esclaire ; 

bien est drois que s'amor aie, 

que trop est douce. » 

OR DIENT 

De sun osberc li ad les pans rumput, 

ET CONTENT 

ET FLABLENT. 

Quant li quens Garins de Biaucare vit qu'il ne poroit Aucassin son fil retraire
des amors Nicolete, il traist au visconte de le vile qui ses hon estoit, 

si l'apela : 

« Sire quens, car ostés Nicolete vostre filole ! 

Que la tere soit maleoite dont ele fu amenee en cest païs ! 

C'or par li pert jou Aucassin, 

qu'il ne veut estre cevaliers, ne faire point de quanque faire doie ; 

et saciés bien que, se je le puis avoir, que je l'arderai en un fu, 

et vous meismes porés avoir de vos tote peor. 

El cors li met e le fer e le fust ; 

- Sire, fait li visquens, ce poise moi qu'il i va ne qu'il i vient ne qu'il i
parole. 

Je l'avoie acatee de mes deniers, 

si l'avoie levee et bautisie et faite ma filole, 

si li donasse un baceler qui du pain li gaegnast par honor : 

de ce n'eust Aucassins vos fix que faire. 

Mais puis que vostre volentés est et vos bons, je l'envoierai en tel tere et en
tel païs que ja mais ne le verra de ses ex. 

- Ce gardés vous ! 

fait li quens Garins : 

grans maus vos en porroit venir. » 

Il se departent. 

Morz est li quens, 

Et li visquens estoit molt rices hom, 

si avoit un rice palais par devers un gardin. 

En une canbre la fist metre Nicolete en un haut estage et une vielle aveuc li
por conpagnie et por soisté tenir, 

et s'i fist metre pain et car et vin et quanque mestiers lor fu ; 

puis si fist l'uis seeler c'on n'i peust de nule part entrer ne iscir, fors tant
qu'il i avoit une fenestre par devers le gardin assés petite dont il lor venoit
un peu d'essor. 

OR SE CANTE. 

Nicole est en prison mise en une canbre vautie ki faite est par grant devisse,
panturee a miramie. 

A la fenestre marbrine la s'apoia la mescine : 

ele avoit blonde la crigne et bien faite la sorcille, la face clere et traitice
; 

ainc plus bele ne veïstes. 

de sun tens n'i ad plus. 

Esgarda par le gaudine 

et vit la rose espanie et les oisax que se crient, 

dont se clama orphenine : 

« Ai mi ! lasse moi, caitive ! por coi sui en prison misse ? 

Aucassins, damoisiax sire, Ja sui jou li vostre amie 

et vos ne me haés mie ; 

por vos sui en prison misse en ceste canbre vautie u je trai molt male vie ; 

mais, par Diu le fil Marie, longement n'i serai mie, se jel puis faire. » 

OR DIENT 

ET CONTENT 

Dient Franceis : 

ET FABLENT. 

Nicolete fu en prison, si que vous avés oï et entendu, en le canbre. 

Li cris et le noise ala par tote le terre et par tot le païs que Nicolete estoit
perdue : 

li auquant dient qu'ele est fuie fors de la terre, 

et li auquant dient que li quens Garins de Biaucaire l'a faite mordrir. 

Qui qu'en eust joie, Aucassins n'en fu mie liés, 

ains traist au visconte de la vile, 

si l'apela. 

« Sire visquens, c'avés vos fait de Nicolete ma tresdouce amie, le riens en tot
le mont que je plus amoie ? 

Avés le me vos tolue ne enblee ? 

« Barun, tant mare fus ! » 

Saciés bien que, se je en muir, faide vous en sera demandee ; 

et ce sera bien drois, 

que vos m'arés ocis a vos deus mains, 

car vos m'avés tolu la riens en cest mont que je plus amoie. 

- Biax sire fait li quens, car laisciés ester. 

Nicolete est une caitive que j'amenai d'estrange tere, 

si l'acatai de mon avoir a Sarasins, 

si l'ai levee et bautisie et faite ma fillole, 

si l'ai nourie, 

si li donasce un de ces jors un baceler qui del pain li gaegnast par honor : 

Par le camp vait Turpin, li arcevesque. 

de ce n'avés vos que faire. 

Mais prendés le fille a un roi u a un conte. 

Enseurquetot, que cuideriés vous avoir gaegnié, se vous l'aviés asognentee ne
mise a vo lit ? 

Mout i ariés peu conquis, 

car tos les jors du siecle en seroit vo arme en infer, 

qu'en paradis n'enterriés vos ja. 

- En paradis qu'ai je a faire ? 

Je n'i quier entrer, mais que j'ai Nicolete ma tresdouce amie que j'aim tant ; 

c'en paradis ne vont fors tex gens con je vous dirai. 

Il i vont ci viel prestre et cil viel clop et cil manke qui tote jor et tote
nuit cropent devant ces autex et en ces viés creutes, et cil a ces viés capes
ereses et a ces viés tatereles vestues, qui sont nu et decauc et estrumelé, qui
moeurent de faim et de soi et de froit et de mesaises ; 

Tel coronet ne chantat unches messe Ki de sun cors feïst tantes proecces. 

icil vont en paradis : 

aveuc ciax n'ai jou que faire. 

Mais en infer voil jou aler, 

car en infer vont li bel clerc, et li bel cevalier qui sont mort as tornois et
as rices gueres, et li buen sergant et li franc home : 

aveuc ciax voil jou aler ; 

et s'i vont les beles dames cortoises 

que eles ont deus amis ou trois avoc leur barons, 

et s'i va li ors et li argens et li vairs et li gris, 

et si i vont herpeor et jogleor et li roi del siecle : 

avoc ciax voil jou aler, mais que j'aie Nicolete ma tresdouce amie aveuc mi. 

Dist al paien : 

- Certes, fait li visquens, por nient en parlerés, 

que ja mais ne le verrés ; 

et se vos i parlés et vos peres le savoit, il arderoit et mi et li en un fu, 

et vos meismes porriés avoir toute paor. 

- Ce poise moi », 

fait Aucassins ; 

se se depart del visconte dolans. 

OR SE CANTE. 

Aucassins s'en est tornés molt dolans et abosmés : 

de s'amie o le vis cler nus ne le puet conforter, ne nul bon consel douer. 

« Deus tut mal te tramette ! 

Vers le palais est alés ; 

il en monta les degrés, 

en une canbre est entrés, 

si comença a plorer et grant dol a demener et s'amie a regreter. 

« Nicolete, biax esters, biax venir et biax alers, biax deduis et dous parlers,
biax borders et biax jouers, biax baisiers, biax acolers, por vos sui si adolés
et si malement menés que je n'en cuit vis aler, suer douce amie. » 

OR DIENT 

ET CONTENT 

ET FABLENT. 

Entreusque Aucassins estoit en le canbre et il regretoit Nicolete s'amie, li
quens Bougars de Valence, qui sa guerre avoit a furnir, ne s'oublia mie, 

ains ot mandé ses homes a pié et a ceval, 

Tel as ocis dunt al coer me regrette. » 

si traist au castel por asalir. 

Et li cris lieve et la noise, 

et li cevalier e li serjant s'arment 

et qeurent as portes et as murs por le castel desfendre, 

et li borgois montent as aleoirs des murs, 

si jetent quariax et peus aguisiés. 

Entroeusque li asaus estoit grans et pleniers, et li quens Garins de Biacaire
vint en la canbre u Aucassins faisoit deul et regretoit Nicolete sa tresdouce
amie que tant amoit. 

« Ha ! fix, fait il, con par es caitis et maleurox, 

que tu vois c'on asaut ton castel tot le mellor et le plus fort ; 

et saces, se tu le pers, que tu es desiretés. 

Sun bon ceval i ad fait esdemetre, 

Fix, car pren les armes 

et monte u ceval 

et defen te tere 

et aiues tes homes 

et va a l'estor : 

ja n'i fieres tu home ni autres ti, s'il te voient entr'ax, si desfenderont il
mix lor avoir et lor cors et te tere et le miue ; 

et tu ies si grans et si fors que bien le pués faire, 

et farre le dois. 

- Pere, fait Aucassins, qu'en parlés vous ore ? 

Ja Dix ne me doinst riens que je li demant, quant ere cevaliers, ne monte el
ceval, ne voise en estor, la u je fiere cevalier ne autres mi, se vos ne me
donés Nicolete me douce amie que je tant aim. 

Si l'ad ferut sur l'escut de Tulette Que mort l'abat desur le herbe verte. 

- Fix, dist li pere, ce ne puet estre : 

ançois sosferoie jo que je feusse tous desiretés et que je perdisse quanques
g'ai que tu ja l'euses a mollier ni a espouse. » 

Il s'en torne ; 

et quand Aucassins l'en voit aler, il le rapela : 

« Peres, fait Aucassins, venés avant : 

je vous ferai bons couvens. 

- Je prendrai les armes, 

s'irai a l'estor, par tex covens que, se Dix me ramaine sain et sauf, que vos me
lairés Nicolete me douce amie tant veir que j'aie deus parole u trois a li
parles et que je l'aie une seule fois baisie. 

- Je l'octroi », 

fait li peres. 

De l'altre part est un paien, Grandonies, Filz Capuel, le rei de Capadoce. 

Il li creante 

et Aucassins fu lié. 

OR SE CANTE. 

Aucassins ot du baisier qu'il ara au repairier : 

por cent mile mars d'or mier ne le fesist on si lié. 

Garnemens demanda ciers, 

on li a aparelliés : 

il vest un auberc dublier 

et laça l'iaume en son cief, 

çainst l'espee au poin d'or mier, 

Siet el cheval que il cleimet Marmorie, 

si monta sor son destrier 

et prent l'escu et l'espiel ; 

regarda andex ses piés, 

bien li sissent es estriers ; 

a mervelle se tint ciers. 

De s'amie li sovient, 

s'esperona le destrier ; 

il li cort molt volentiers : 

tot droit a le porte en vient a la bataille. 

OR DIENT 

Plus est isnels que n'est oisel ki volet. 

ET CONTENT 

Aucassins fu armés sor son ceval, si con vos avés oï et entendu. 

Dix ! con li sist li escus au col et li hiaumes u cief et li renge de s'espee
sor le senestre hance ! 

Et li vallés fu grans et fors et biax et gens et bien fornis, et li cevaus sor
quoi il sist rades et corans, 

et li vallés l'ot bien adrecié par mi la porte. 

Or ne quidiés vous qu'il pensast n'a bués n'a vaces n'a civres prendre, ne qu'il
ferist cevalier ne autres lui. 

onques ne l'en sovint ; 

ains pensa tant a Nicolete sa douce amie qu'il oublia ses resnes et quanques il
dut faire ; 

et li cevax qui ot senti les esperons l'en porta par mi le presse, 

se se lance tres entre mi ses anemis ; 

Laschet la resne, 

et il getent les mains de toutes pars, 

si le prendent, 

si le dessaisisent de l'escu et de le lance, 

si l'en mannent tot estrousement pris, 

et aloient ja porparlant de quel mort il feroient morir. 

Et quant Aucassins l'entendi : 

« Ha ! Dix, fait il, douce creature ! sont çou mi anemi mortel qui ci me mainent
et qui ja me cauperont le teste ? 

Et puis que j'arai la teste caupee, ja mais ne parlerai a Nicolete me douce amie
que je tant aim. 

Encor ai je ci une bone espee 

et siec sor bon destrir sejorné : 

des esperuns le brochet, 

se or ne me deffent por li, onques Dix ne le aït se ja mais m'aime ! » 

Li vallés fu grans et fors, 

et li cevax so quoi il sist fu remuans ; 

et il mist le main a l'espee, 

si comence a ferir a destre et a senestre 

et caupe hiaumes et naseus et puins et bras 

et fait un caple entor lui, autresi con li senglers quant li cien l'asalent en
le forest, et qu'il lor abat dis cevaliers et navre set et qu'il se jete tot
estroseement de la prese et qu'il s'en revient les galopiax ariere, s'espee en
sa main. 

Li quens Bougars de Valence oï dire c'on penderoit Aucassin son anemi, 

si venoit cele part ; 

et Aucassins ne le mescoisi mie : 

Si vait ferir Gerin par sa grant force. 

il tint l'espee en la main, 

se le fiert par mi le hiaume si qu'i li enbare el cief. 

Il fu si estonés qu'il caï a terre ; 

et Aucassins tent le main, 

si le prent 

et l'en mainne pris par le nasel del hiame 

et le rent a son pere. 

« Pere, fait Aucassins, ves ci vostre anemi qui tant vous a gerroié et mal fait
: 

vint ans ja dure ceste guerre ; 

onques ne pot iestre acievee par home. 

L'escut vermeill li freint, 

- Biax fix, fait li pere, tes enfances devés vos faire, nient baer a folie. 

- Pere, fait Aucassins, ne m'alés mie sermonant, 

mais tenés moi mes covens. 

- Avoi ! pere, avés les vos obliees ? 

Par mon cief ! qui que les oblit, je nes voil mie oblier, 

ains me tient molt au cuer. 

Enne m'eustes vos en covent que, quant je pris les armes et j'alai a l'estor
que, se Dix me ramenoit sain et sauf, que vos me lairiés Nicolete ma douce amie
tant veir que j'aroie parlé a li deus paroles ou trois ? 

Et que je l'aroie une fois baisie m'eustes vos en covent ! 

Et ce voil je que vos me tenés. 

fait li pere ; 

de col li portet ; 

ja Dix ne m'aït, quant ja covens vos en tenrai ; 

et s'ele estoit ja ci, je l'arderoie en un fu, 

et vos meismes porriés avoir tote paor. 

- Est ce tote la fins ? 

fait Aucassins. 

- Si m'aït Dix, 

fait li peres, 

- Certes, fait Aucassins, je sui molt dolans quant hom de vostre eage ment. 

Quens de Valence, fait Aucassins, je vos ai pris. 

fait li quens. 

Aprof li ad sa bronie desclose, 

- Bailiés ça vostre main, 

fait Aucassins. 

Il li met se main en la siue. 

« Ce m'afiés vos, fait Aucassins, que, a nul jor que vos aiés a vivre, ne porrés
men pere faire honte ne destorbier de sen cors ne de sen avoir que vos ne li
faciés. 

- Sire, por Diu, fait il, ne me gabés mie ; 

mais metés moi a raençon : 

vos ne me sarés ja demander or ni argent, cevaus ne palefrois, ne vair ne gris,
ciens ne oisiax, que je ne vos doinse. 

fait Aucassins ; 

ene connissiés vos que je vos ai pris ? 

fait li quens Borgars. 

El cors li met tute l'enseingne bloie, Que mort l'abat en une halte roche. 

- Ja Dix ne m'aït, fait Aucassins, se vos ne le m'afiés, se je ne vous fac ja
cele teste voler. 

- Enondu ! fait il, je vous afie quanque il vous plaist. » 

Il li afie ; 

et Aucassins le fait monter sor un ceval, 

et il monte sor un autre, 

si le conduist tant qu'il fu a sauveté. 

OR SE CANTE 

Quant or voit li quens Garins de son enfant Aucassin qu'il ne pora departir de
Nicolete au cler vis, en une prison l'a mis en un celier sosterin qui fu fais de
marbre bis. 

Quant or i vint Aucassin, dolans fu, 

ainc ne fu si ; 

Sun cumpaignun Gerers ocit uncore E Berenger e Guiun de Seint Antonie ; 

a demanter si se prist si con vos porrés oïr : 

« Nicolete, flors de lis, douce amie o le cler vis, plus es douce que roisins ne
que soupe en maserin. 

L'autr'ier vi un pelerin, 

nes estoit de Limosin, malades de l'esvertin, 

si gisoit ens en un lit, 

mout par estoit entrepris, de grant mal amaladis ; 

tu passas devant son lit, 

si soulevas ton traïn. et ton peliçon ermin, la cemisse de blanc lin, tant que
ta ganbete vit : 

garis fu li pelerins et tos sains, 

ainc ne fu si ; 

Puis vait ferir un riche duc, Austorje, Ki tint Valeri e Envers sur le Rosne. 

si se leva de son lit, 

si rala en son païs sains et saus et tos garis. 

Doce amie, flors de lis, biax alers et biax venirs, biax jouers et biax bordirs,
biax parlers et biax delis, dox baisiers et dox sentirs, nus ne vous poroit
haïr. 

Por vos suis en prison mis en ce celier sousterin u je fac mout male fin ; 

or m'i convenra morir por vos, amie. » 

OR DIENT 

ET CONTENT 

ET FABLOIENT. 

Aucasins fu mis en prison, si com vos avés oï et entendu, 

et Nicolete fu d'autre part en le canbre. 

Il l'abat mort, 

Ce fu el tans d'esté, el mois de mai que li jor sont caut, lonc et cler, et les
nuis coies et series. 

Nicolete jut une nuit en son lit, 

si vit la lune luire cler par une feneste 

et si oï le lorseilnol center en garding, 

se li sovint d'Aucassin sen ami qu'ele tant amoit. 

Ele se comença a porpenser del conte Garin de Biaucaire qui de mort le haoit ; 

si se pensa qu'ele ne remanroit plus ilec, que, s'ele estoit acusee et li quens
Garins le savoit, il le feroit de male mort morir. 

Ele senti que li vielle dormoit que aveuc li estoit ; 

ele se leva, 

si vesti un bliaut de drap de soie que ele avoit molt bon, 

paien en unt grant joie. 

si prist dras de lit et touailes, 

si noua l'un a l'autre, 

si fist une corde si longe comme ele pot, 

si le noua au piler de le fenestre ; 

si s'avala contreval le gardin, 

et prist se vesture a l'une main devant et a l'autre deriere, 

si s'escorça por le rousee qu'ele vit grande sor l'erbe, 

si s'en ala aval le gardin. 

Ele avoit les caviaus blons et menus recercelés, et les ex vairs et rians, et le
face traitice, et le nes haut et bien assis, et lé levretes vremelletes plus que
n'est cerisse ne rose el tans d'esté, et les dens blans et menus ; 

et avoit les mameletes dures qui li souslevoient sa vesteure aussi con ce
fuissent deus nois gauges ; 

Dient Franceis : 

et estoit graille par mi les flans qu'en vos dex mains le peusciés enclorre ; 

et les flors des margerites qu'ele ronpoit as ortex de ses piés, qui li
gissoient sor le menuisse du pié par deseure, estoient droites noires avers ses
piés et ses ganbes, 

tant par estoit blance la mescinete. 

Ele vint au postic, 

si le deffrema, 

si s'en isci par mi les rues de Biaucaire par devers l'onbre, 

car la lune luisoit molt clere, 

et erra tant qu'ele vint a le tor u ses amis estoit. 

Li tors estoit faelee de lius en luis ; 

et ele se quatist delés l'un des pilers, 

« Mult decheent li nostre ! » 

si s'estraint en son mantel, 

si mist sen cief par mi une creveure de la tor qui vielle estoit et anciienne, 

si oï Aucassin qui la dedens plouroit et faisoit mot grant dol et regretoit se
douce amie que tant amoit. 

Et quant el l'ot assés escouté, si comença a dire. 

OR SE CANTE. 

Nicolete o le vis cler s'apoia a un piler, 

s'oï Aucassin plourer et s'amie regreter ; 

or parla, 

dist son penser : 

« Aucassins, gentix et ber, frans damoisiax honorés, que vos vaut li dementer,
li plaindres ne li plurers, quant ja de moi ne gorés ? 

Li quens Rollant tint s'espee sanglente. 

car vostre peres me het et trestos vos parentés. 

Por vous passerai le mer, 

s'irai en autre regné. » 

De ses caviax a caupés, 

la dedens les a rüés. 

Aucassins les prist, li ber, 

si les a molt honerés et baisiés et acolés ; 

en sen sain les a boutés ; 

si recomence a plorer, tout por s'amie. 

OR DIENT 

Ben ad oït que Franceis se dementent ; 

ET CONTENT 

ET FABLOIENT. 

Qant Aucassins oï dire Nicolete qu'ele s'en voloit aler en autre païs, en lui
n'ot que courecier. 

« Bele douce amie, fait il, vos n'en irés mie, 

car dont m'ariis vos mort ; 

et li premiers qui verroit ne qui vous porroit, il vos prenderoit lués 

et vos meteroit a son lit, 

si vos asoignenteroit. 

Et puis que vos ariiés jut en lit a home, s'el mien non, or ne quidiés mie que
j'atendisse tant que je trovasse coutel dont je me peusce ferir el cuer et
ocirre. 

tant n'atenderoie je mie ; 

Si grant doel ad que par mi quïet fendre ; 

ains m'esquelderoie de si lonc que je verroie une maisiere u une bisse pierre, 

s'i hurteroie si durement me teste que j'en feroie les ex voler et que je
m'escerveleroie tos : 

encor ameroie je mix a morir de si faite mort que je seusce que vos eusciés jut
en lit a home, s'el mien non. 

- A ! fait ele, je ne quit mie que vous m'amés tant con vos dites ; 

mais je vos aim plus que vos ne faciés mi. 

- Avoi ! fait Aucassins, bele douce amie, ce ne porroit estre que vos m'amissiés
tant que je fac vos. 

Fenme ne puet tant amer l'oume con li hom fait le fenme ; 

car li amors de le fenme est en son oeul et en son le cateron de sa mamele et en
son l'orteil del pié ; 

mais li amors de l'oume est ens el cué plantee, dont ele ne puet iscir. » 

La u Aucassins et Nicolete parloient ensanble, et les escargaites de le vile
venoient tote une rue ; 

Dist al paien : 

s'avoient les espees traites desos les capes, 

car li quens Garins lor avoit conmandé que, se il le pooient prendre, qu'i
l'ocesissent. 

Et li gaite qui estoit sor le tor les vit venir, 

et oï qu'il aloient de Nicolete parlant et qu'il le maneçoient a occirre. 

Et molt seroit grans aumosne, se je li pooie dire, par quoi il ne
s'aperceuscent, et qu'ele s'en gardast ; 

car s'i l'ocient, dont iert Aucassins mes damoisiax mors, 

dont grans damages ert. » 

OR SE CANTE. 

Li gaite fu mout vaillans, preus et cortois et saçans ; 

il a comencié un cant ki biax fu et avenans. 

« Deus tut mal te consente ! 

« Mescinete o le cuer franc, cors as gent et avenant. le poil blont et
reluisant, vairs les ex, ciere riant ; 

bien le voi a ton sanblant, parlé as a ton amant qui por toi se va morant. 

Jel te di 

et tu l'entens : 

garde toi des souduians ki par ci te vont querant, 

sous les capes les nus brans ; forment te vont maneçant, 

tost te feront messeant, s'or ne t'i gardes. » 

OR DIENT 

ET CONTENT 

ET FABLOIENT 

Tel as ocis que mult cher te quid vendre ! » 

« Hé ! fait Nicolete, l'ame de ten pere et de te mere soit en benooit repos,
quant si belement et si cortoisement le m'as ore dit. 

Se Diu plaist, je m'en garderai bien, 

et Dix m'en gart ! » 

Ele s'estraint en son mantel en l'onbre del piler, tant que cil furent passé
outre ; 

et ele prent congié a Aucassin, 

si s'en va tant qu'ele vint au mur del castel. 

Li murs fu depeciés, 

s'estoit rehordés, 

et ele monta deseure, 

si fist tant qu'ele fu entre le mur et le fossé ; 

Sun ceval brochet, ki oït del cuntence. 

et ele garda contreval, 

si vit le fossé molt parfont et molt roide, 

s'ot molt grant paor. 

« Hé ! Dix, fait ele, douce creature ! se je me lais caïr, je briserai le col, 

et se je remain ci, on me prendera demain, 

si m'ardera on en un fu. 

Encore ainme je mix que je muire ci que tos li pules me regardast demain a
merveilles. » 

Ele segna son cief, 

si se laissa glacier aval le fossé, 

et quant ele vint u fons, si bel pié et ses beles mains, qui n'avoient mie apris
c'on les bleçast, furent quaissies et escorcies 

Ki quel cumpert, venuz en sunt ensemble. 

et li sans en sali bien en dose lius, 

et ne por quant ele ne santi ne mal ne dolor por le grant paor qu'ele avoit. 

Et se ele fu en paine de l'entrer, encore fu ele en forceur de l'iscir. 

Ele se pensa qu'ileuc ne faisoit mie bon demorer, 

e trova un pel aguisié que cil dedens avoient jeté por le castel deffendre, 

si fist pas un avant l'autre, 

si monta tant a grans painnes qu'ele vint deseure. 

Or estoit li forés pres a deus arbalestees, qui bien duroit trente liues de lonc
et de lé, 

si i avoit bestes sauvages et serpentine : 

ele ot paor que, s'ele i entroit, qu'eles ne l'ocesiscent, 

Grandonie fut e prozdom e vaillant E vertuus e vassal cumbatant. 

si se repensa que, s'on le trovoit ileuc, c'on le remenroit en le vile por
ardoir. 

OR SE CANTE. 

Nicolete o le vis cler fu montee le fossé, 

si se prent a dementer et Jhesum a reclamer : 

« Peres, rois de maïsté, or ne sai quel part aler : 

se je vois u gaut ramé, ja me mengeront li lé, li lion et li sengler, dont il i
a a plenté ; 

et se j'atent le jor cler, que on me puist ci trover, li fus sera alumés dont
mes cors iert enbrasés ; 

mais, par Diu de maïsté, encore aim jou mix assés que me mengucent li lé, li
lion et li sengler, que je voisse en la cité : 

je n'irai mie. » 

OR DIENT 

En mi sa veie ad encuntret Rollant. 

ET CONTENT 

ET FABLOIENT. 

Nicolete se dementa molt, si con vos avés oï ; 

ele se conmanda a Diu, 

si erra tant qu'ele vint en le forest. 

Ele n'osa mie parfont entrer por les bestes sauvaces et por le serpentine, 

si se quatist en un espés buisson ; 

et soumax li prist, 

si s'endormi dusqu'au demain a haute prime que li pastorel iscirent de la vile
et jeterent lor bestes entre le bos et la riviere, 

si se traien d'une part a une molt bele fontaine qui estoit au cief de la
forest, 

Enceis nel vit, sil recunut veirement Al fier visage e al cors qu'il out gent E
al reguart e al contenement : 

si estendirent une cape, 

se missent lor pain sus. 

Entreusque il mengoient, et Nicolete s'esveille au cri des oisiax et des
pastoriax, si s'enbati sor aus. 

« Bel enfant, fait ele, Damedix vos i aït ! 

- Dix vos benie ! 

fait li uns qui plus fu enparlés des autres. 

- Bel enfant, fait ele, conissiés vos Aucassin, le fil le conte Garin de
Biaucaire ? 

bien le counisçons nos. 

- Se Dix vos aït, bel enfant, fait ele, dites li qu'il a une beste en ceste
forest et qu'i le viegne cacier, 

et s'il l'i puet prendre, il n'en donroit mie un menbre por cent mars d'or, non
por cinc cens, ne por nul avoir. » 

Ne poet müer qu'il ne s'en espaent. 

Et cil le regardent, 

se le virent si bele qu'il en furent tot esmari. 

« Je li dirai ? 

fait cil qui plus fu enparlés des autres ; 

dehait ait qui ja en parlera, ne qui ja li dira ! 

C'est fantosmes que vos dites, 

qu'il n'a si ciere beste en ceste forest, ne cerf, ne lion, ne sengler, dont uns
des menbres vaille plus de dex deniers u de trois au plus, 

et vos parlés de si grant avoir ! 

Vos estes fee, 

si n'avons cure de vo conpaignie, 

Fuïr s'en voel, 

mais tenés vostre voie. 

- Ha ! bel enfant, fait ele, si ferés. 

Le beste a tel mecine que Aucassins ert garis de son mehaing ; 

et j'ai ci cinc sous en me borse : 

tenés, 

se li dites, 

et dedens trois jors li covient cacier, 

et se il dens trois jors ne le trove, ja mais n'iert garis de son mehaig. 

- Par foi, fait il, les deniers prenderons nos, 

et s'il vient ci, nos li dirons, 

mais ne li valt nïent : 

mais nos ne l'irons ja quere. 

fait ele. 

Lor prent congié as pastoriaus, 

si s'en va. 

OR SE CANTE. 

Nicolete o le cler vis des pastoriaus se parti, 

si acoilli son cemin tres par mi le gaut foilli tout un viés sentier anti, tant
qu'a une voie vint u aforkent set cemin qui s'en vont par le païs. 

A porpenser or se prist qu'esprovera son ami s'i l'aime si com il dist. 

Ele prist des flors de lis et de l'erbe du garris et de le foille autresi, 

une bele loge en fist, 

Li quens le fiert tant vertuusement 

ainques tant gente ne vi. 

Jure Diu qui ne menti, se par la vient Aucasins et il por l'amor de li ne s'i
repose un petit, ja ne sera ses amis, n'ele s'amie. 

OR DIENT 

ET CONTENT 

ET FABLOIENT. 

Nicolete eut faite le loge, si con vos avés oï et entendu, molt bele et mout
gente, 

si l'ot bien forree dehors et dedens de flors et de foilles, 

si se repost delés le loge en un espés buison por savoir que Aucassins feroit. 

Et li cris et li noise ala par tote le tere et par tot le païs que Nicolete
estoit perdue : 

li auquant dient qu'ele estoie fuie, 

Tresqu'al nasel tut le elme li fent, 

et li autre dient que li quens Garins l'a faite mordrir. 

Qui qu'en eust joie, Aucassins n'en fu mie liés. 

Et li quens Garins ses peres le fist metre hors de prison, 

si manda les cevaliers de le tere et les damoiseles, 

si fist faire une mot rice feste, por çou qu'il cuida Aucassin son fil
conforter. 

Quoi que li feste estoit plus plaine, et Aucassins fu apoiiés a une puie tos
dolans et tos souples ; 

qui que demenast joie, Aucassins n'en ot talent, qu'il n'i veoit rien de çou
qu'il amoit. 

Uns cevaliers le regarda, 

si vint a lui, 

si l'apela. 

Trenchet le nes e la buche e les denz, Trestut le cors e l'osberc jazerenc, De
l'oree sele lé dous alves d'argent E al ceval le dos parfundement ; 

« Aucassins, fait il, d'ausi fait mal con vos avés ai je esté malades. 

Je vos donrai bon consel, se vos me volés croire. 

bon consel aroie je cier. 

- Montés sor un ceval, 

fait il, 

s'alés selonc cele forest esbanoiier ; 

si verrés ces flors et ces herbes, 

s'orrés ces oisellon canter ; 

par aventure orrés tel parole dont mix vos iert. 

si ferai jou. » 

Ambure ocist seinz nul recoevrement, 

Il s'enble de la sale, 

s'avale les degrés, 

si vient en l'estable ou ses cevaus estoit ; 

il fait metre le sele et le frain ; 

il met pié en estrier, 

si monte, 

et ist del castel ; 

et erra tant qu'il vint a le forest, 

et cevauca tant qu'il vint a le fontaine, 

et trove les pastoriax au point de none : 

E cil d'Espaigne s'en cleiment tuit dolent. 

s'avoient une cape estendue sor l'erbe, 

si mangoient lor pain 

et faisoient mout tresgrant joie. 

OR SE CANTE. 

Or s'asanlent pastouret, Esmerés et Martinés, Früelins et Johanés, Robeçons et
Aubriés. 

Li uns dist. 

« Bel conpaignet, Dix aït Aucasinet, voire a foi ! le bel vallet ; 

et le mescine au corset qui avoit le poil blondet, cler le vis et l'oeul vairet,
ki nos dona denerés dont acatrons gastelés, gaïnes et coutelés, flaüsteles et
cornés, maçüeles et pipés, Dix le garisse ! » 

OR DIENT 

ET CONTENT 

Dient Franceis : 

ET FABLOIENT. 

Quant Aucassins oï les pastoriax, si li sovint de Nicolete se tresdouce amie
qu'il tant amoit, 

et si se pensa qu'ele avoit la esté ; 

et il hurte le ceval des eperons, 

si vint as pastoriax. 

« Bel enfant, Dix vos i aït ! 

- Dix vos benie ! 

fait cil qui fu plus enparlés des autres. 

- Bel enfant, fait il, redites le cançon que vos disiés ore. 

- Nous n'i dirons, 

« Ben fiert nostre guarent ! » 

fait cil qui plus fu enparlés des autres. 

- Bel enfant, fait Aucassins, enne me conissiés vos ? 

nos savions bien que vos estes Aucassins nos damoisiax, 

mais nos ne somes mie a vos, 

ains somes au conte. 

- Bel enfant, si ferés, 

je vos en pri. 

- Os, por le cuerbé ! fait cil ; por quoi canteroie je por vos, s'il ne me
seoit, quant il n'a si rice home en cest païs, sans le cors le conte Garin, s'il
trovoit mé bués ne mes vaces ne mes brebis en ses pres n'en sen forment, qu'il
fust mie tant herdis por les ex a crever qu'il les en ossast cacier ? 

Et por quoi canteroie je por vos, s'il ne me seoit ? 

- Se Dix vos aït, bel enfant, si ferés ; 

La bataille est merveilluse e hastive. 

et tenés dis sous que j'ai ci en une borse. 

- Sire, les deniers prenderons nos, 

mais ce ne vos canterai mie, 

car j'en ai juré ; 

mais je le vos conterai, se vos volés. 

- De par Diu, fait Aucassins, encor aim je mix conter que nient. 

- Sire, nos estiiens orains ci entre prime et tierce, 

si mangiens no pain a ceste fontaine, aussi con nos faisons ore, 

et une pucele vint ci, li plus bele riens du monde, si que nos quidames que ce
fust une fee, et que tos cis bos en esclarci ; 

si nos dona tant del sien que nos li eumes en covent, se vos veniés ci, nos vos
desisiens que vos alissiés cacier en ceste forest, qu'il i a une beste que, se
vos le poiiés prendre, vos n'en donriiés mie un des menbres por cinc cens mars
d'argent ne por nul avoir : 

Franceis i ferent par vigur e par ire, 

car li beste a tel mecine que, se vos le poés prendre, vos serés garis de vos
mehaig ; 

et dedens trois jors le vos covien avoir prisse, 

et se vos ne l'avés prise, ja mais ne le verrés. 

Or le caciés se vos volés, 

et se vos volés si le laiscié, 

car je m'en sui bien acuités vers li. 

- Bel enfant, fait Aucassins, assés en avés dit, 

et Dix le me laist trover ! » 

OR SE CANTE. 

Aucassins oï les mos de s'amie o le gent cors, 

Trenchent cez poinz, cez costez, cez eschines, Cez vestemenz entresque as chars
vives. 

mout li entrerent el cors. 

Des pastoriax se part tost, 

si entra el parfont bos ; 

li destriers li anble tost ; 

bien l'en porte les galos. 

Or parla, 

s'a dit trois mos : 

« Nicolete o le gent cors, por vos sui venus en bos ; 

je ne cac ne cerf ne porc, 

mais por vos siu les esclos. 

Sur l'herbe verte li cler sancs s'en afilet : 

Vos vair oiel et vos gens cors, vos biax ris et vos dox mos ont men cuer navré a
mort. 

Se Diu plaist le pere fort, je vous reverai encor, suer douce amie. » 

OR DIENT 

ET CONTENT 

ET FABLOIENT. 

Aucassins ala par le forest de voie en voie 

et li destriers l'en porta grant aleure. 

Ne quidiés mie que les ronces et les espines l'esparnaiscent. 

ains li desronpent ses dras qu'a painnes peust on nouer desu el plus entier, et
que li sans li isci des bras et des costés et des ganbes en quarante lius u en
trente, qu'aprés le vallet peust on suir le trace du sanc qui caoit sor l'erbe.

Mais il pensa tant a Nicolete sa douce amie, qu'i ne sentoit ne mal ne dolor ; 

« Tere Major, Mahumet te maldie ! 

et ala tote jor par mi le forest si faitement que onques n'oï noveles de li ; 

et quant il vit que li vespres aproçoit, si comença a plorer por çou qu'il ne le
trovoit. 

Tote une viés voie herbeuse cevaucoit, 

s'esgarda devant lui en mi le voie, 

si vit un vallet tel con je vos dirai. 

Grans estoit et mervellex et lais et hidex ; 

il avoit une grande hure plus noire qu'une carbouclee, 

et avoit plus de planne paume entre deus ex, 

et avoit unes grandes joes et un grandisme nes plat et unes grans narines lees
et unes grosses levres plus rouges d'une carbounee et uns grans dens gaunes et
lais ; 

et estoit cauciés d'uns housiax et d'uns sollers de buef fretés de tille dusque
deseure le genol, 

Sur tute gent est la tue hardie. » 

et estoit afulés d'une cape a deus envers, 

si estoit apoiiés sor une grande maçue. 

Aucassins s'enbati sor lui, 

s'eut grant paor quant il le sorvit. 

« Biax frere, Dix t'i aït ! 

- Dix vos benie ! 

fait cil. 

- Se Dix t'aït, que fais tu ilec ? 

- A vos que monte ? 

fait cil. 

Cel nen i ad ki ne criet : 

fait Aucassins ; 

je nel vos demant se por bien non. 

- Mais por quoi plourés vos, 

fait cil, 

et faites si fait duel ? 

Certes, se j'estoie aussi rices hom que vos estes, tos li mons ne me feroit mie
plorer. 

- Ba ! me connissiés vos ? 

fait Aucassins 

je sai bien que vos estes Aucassins, li fix le conte, 

et se vos me dites por quoi vos plorés, je vos dirai que je fac ci. 

« Marsilie ! Cevalche, rei, 

- Certes, fait Aucassins, je le vos dirai molt volentiers : 

je vig hui matin cacier en ceste forest, 

s'avoie un blanc levrer, le plus bel del siecle, 

si je l'ai perdu : 

por ce pleur jou. 

- Os ! fait cil, por le cuer que cil Sires eut en sen ventre ! 

que vos plorastes por un cien puant ? 

Mal dehait ait qui ja mais vos prisera, quant il n'a si rice home en ceste
terre, se vos peres l'en mandoit dis u quinse u vint, qu'il ne les eust trop
volentiers, et s'en esteroit trop liés. 

Mais je doi plorer et dol faire. 

- Sire, je le vous dirai. 

Bosuign avum d'aïe ! » 

J'estoie luiés a un rice vilain, 

si caçoie se carue, 

quatre bués i avoit. 

Or a trois jors qu'il m'avint une grande malaventure, 

que je perdi le mellor de mes bués, Roget, le mellor de me carue ; 

si le vois querant, 

si ne mengai 

ne ne buc trois jors a passés ; 

si n'os aler a le vile, c'on me metroit en prison, que je ne l'ai de quoi saure
: 

de tot l'avoir du monde n'ai je plus vaillant que vos veés sor le cor de mi. 

La bataille est e merveillose e grant. 

Une lasse mere avoie, 

si n'avoit plus vaillant que une keutisele, 

si li a on sacie de desou le dos, 

si gist a pur l'estrain, 

si m'en poise assés plus que de mi ; 

car avoirs va 

et vient : 

se j'ai or perdu, je gaaignerai une autre fois, 

si sorrai mon buef quand je porrai, 

ne ja por çou n'en plouerai. 

Franceis i fierent des espiez brunisant. 

Et vos plorastes por un cien de longaigne ? 

Mal dehait ait qui ja mais vos prisera ! 

- Certes, tu es de bon confort, biax frere ; 

que benois soies tu ! 

Et que valoit tes bués ? 

- Sire, vint sous m'en demande on ; 

je n'en puis mie abatre une seule maaille. 

- Or tien, fait Aucassins, vint que j'ai ci en me borse, 

si sol ten buef. 

et Dix vos laist trover ce que vos querés ! » 

La veïssez si grant dulor de gent, Tant hume mort e nasfret e sanglent ! 

Il se part de lui ; 

Aucassins si cevauce. 

La nuis fu bele et quoie, 

et estoit si bele que plus ne pooit estre. 

Quant Aucassins le perçut, si s'aresta tot a un fais, 

et li rais de le lune feroit ens. 

« E ! Dix, fait Aucasins, ci fu Nicolete me douce amie, 

et ce fist ele a ses beles mains ; 

por le douçour de li et por s'amor me descenderai je ore ci 

et m'i reposerai anuit mais. » 

L'un gist sur l'altre e envers e adenz. 

Il mist le pié fors de l'estrier por descendre, 

et li cevaus fu grans et haus : 

il pensa tant a Nicolete se tresdouce amie qu'il caï si durement sor une piere
que l'espaulle li vola hors du liu. 

Il se senti molt blecié, 

mais il s'efforça tant au mix qu'il peut 

et ataca son ceval a l'autre main a une espine, 

si se torna sor costé tant qu'il vint tos souvins en le loge ; 

et il garda par mi un trau de le loge, 

si vit les estoiles el ciel, 

s'en i vit une plus clere des autres, 

Li Sarrazin nel poent susfrir tant : 

si conmença a dire. 

OR SE CANTE. 

« Estoilete, je te voi, que la lune trait a soi ; 

Nicolete est aveuc toi, m'amïete o le blont poil. 

Je quid Dix le veut avoir por la lumiere de soir 

ja te baiseroie estroit. 

Se j'estoie fix a roi, suer douce amie. » 

OR DIENT 

ET CONTENT 

ET FABLOIENT. 

Voelent u nun, si guerpissent le camp. 

Quant Nicolete oï Aucassin, ele vint a lui, 

car ele n'estoit mie lonc ; 

ele entra en la loge, 

si li jete ses bras au col, 

si le baisa 

et acola. 

« Biax doux amis, bien soiiés vos trovés ! 

- Et vos, bele douce amie, soiés li bien trovee ! » 

Il s'entrebaissent 

et acolent, 

Par vive force les encacerent Franc. 

si fu la joie bele. 

« Ha ! douce amie, fait Aucassins, j'estoie ore molt bleciés en m'espaulle, 

et or ne senc ne mal ne dolor, pui que je vos ai. » 

Ele le portasta 

et trova qu'il avoit l'espaulle hors du liu ; 

ele le mania tant a ses blances mains 

et porsaca, si con Dix le vaut qui les amans ainme, qu'ele revint a liu ; 

et puis si prist des flors et de l'erbe fresce et des fuelles verdes, 

si le loia sus au pan de sa cemisse ; 

et il fu tox garis. 

Li quens Rollant apelet Oliver : 

« Aucassins, fait ele, biaus dox amis, prendés consel que vous ferés : 

se vos peres fait demain cerquier ceste forest et on me trouve, que que de vous
aviegne, on m'ocira. 

- Certe, bele douce amie, j'en esteroie molt dolans ; 

mais, se je puis, il ne vos tenront ja. » 

Il monta sor son ceval 

et prent s'amie devant lui, baisant et acolant, 

si se metent as plains cans. 

OR SE CANTE. 

Aucassins li biax, li blons, li gentix, li amorous, est issus del gaut parfont,
entre ses bras ses amors devant lui sor son arçon ; 

les ex li baise et le front et le bouce et le menton. 

« Sire cumpaign, sel volez otrier, Li arcevesque est mult bon chevaler, 

Ele l'a mis a raison : 

« Aucassins, biax amis dox, en quel tere en irons nous ? 

- Douce amie, que sai jou ? 

Moi ne caut u nous aillons, en forest u en destor, mais que je soie aveuc vous.
» 

Passent les vaus et les mons et les viles et les bors ; 

a la mer vinrent au jor, 

si descendent u sablon les le rivage. 

OR DIENT 

ET CONTENT 

ET FABLOIENT. 

N'en ad meillor en tere ne suz cel ; 

Aucassins fu descendus entre lui et s'amie, si con vous avés oï et entendu ; 

il tint son ceval par le resne et s'amie par le main, 

Il les acena 

et il vinrent a lui, 

si fist tant vers aus qu'i le missen en lor nef ; 

et quant il furent en haute mer, une tormente leva, grande et mervelleuse, qui
les mena de tere en tere, tant qu'il ariverent en une terre estragne 

et entrerent el port du castel de Torelore. 

Puis demanderent ques terre c'estoit, 

et on lor dist que c'estoit le tere le roi de Torelore ; 

puis demanda quex hon c'estoit, ne s'il avoit gerre, 

Ben set ferir e de lance e d'espiet. » 

et on li dist : 

Il prent congié as marceans 

et cil le conmanderent a Diu ; 

il monte sor son ceval, s'espee çainte, s'amie devant lui, 

et erra tant qu'il vint el castel ; 

il demande u li rois estoit, 

et on li dist qu'il gissoit d'enfent. 

« Et u est dont se femme ? » 

ET on li dist qu'ele est en l'ost et si i avoit mené tox ciax du païs ; 

et Aucassins l'oï, 

Respunt li quens : 

si li vint a grant mervelle ; 

et vint au palais 

et descendi entre lui et s'amie ; 

et ele tint son ceval 

et il monta u palais, l'espee çainte, 

et erra tant qu'il vint en le canbre u li rois gissoit. 

OR SE CANTE. 

En le canbre entre Aucassins, li cortois et li gentis ; 

il est venus dusque au lit, alec u li rois se gist ; 

par devant lui s'arestit, 

« Kar li aluns aider ! » 

si parla ; 

oés que dist : 

« Di va ! fau, que fais tu ci ? » 

Dist li rois : 

« Je gis d'un fil ; 

quant mes mois sera conplis et je sarai bien garis, dont irai le messe oïr, si
com mes ancestre fist, et me grant guerre esbaudir encontre mes anemis ; 

nel lairai mie. » 

OR DIENT 

ET CONTEN 

ET FABLOIENT. 

A icest mot l'unt Francs recumencet. 

Quant Aucassins oï ensi le roi parler, il prist tox les dras qui sor lui
estoient, 

si les houla aval le canbre ; 

il vit deriere lui un baston, 

il le prist, 

si torne, 

si fiert, 

si le bati tant que mort le dut avoir. 

« Ha ! biax sire, fait li rois, que me demandés vos ? 

Avés vos le sens dervé, qui en me maison me batés ? 

- Par le cuer Diu ! fait Aucassins, malvais fix a putain, je vos ocirai, se vos
ne m'afiés que ja mais hom en vo tere d'enfant ne gerra. » 

Dur sunt li colps 

Il li afie ; 

et quant il li ot afié : 

« Sire, fait Aucassins, or me menés la u vostre fenme est en l'ost. 

fait li rois. 

Il monte sor un ceval, 

et Aucassins monte sor le sien, 

et Nicolete remest es canbres la roine. 

Et li rois et Aucassins cevaucierent tant qu'il vinrent la u la roine estoit, 

et troverent la bataille de poms de bos waumonnés et d'ueus et de fres fromages
; 

et Aucassins les conmença a regarder, 

e li caples est grefs ; 

se s'en esmevella molt durement. 

OR SE CANTE. 

Aucassins est arestés, sor son arçon acoutés, 

si coumence a regarder ce plenier estor canpel : 

il avoient aportés des fromages fres assés et puns de bos waumonés et grans
canpegneus canpés ; 

cil qui mix torble les gués est li plus sire clamés. 

Aucassins, li prex, li ber, les coumence a regarder, 

s'en prist a rire. 

OR DIENT 

ET CONTENT 

Mult grant dulor i ad de chrestïens. 

ET FLABENT. 

Quant Aucassins vit cele mervelle, si vint au roi, 

si l'apele. 

« Sire, fait Aucassins, sont ce ci vostre anemi ? 

fait li rois. 

- Et vouriiés vos que je vos en venjasse ? 

Et Aucasssins met le main a l'espee, 

si se lance en mi ax, 

si conmence a ferir a destre et a senestre, 

et s'en ocit molt. 

Ki puis veïst Rollant e Oliver De lur espees ferir e capler ! 

Et quant li rois vit qu'i les ocioit, il le prent par le frain 

et dist : 

« Ha ! biax sire, ne les ociés mie si faitement. 

- Conment ? fait Aucassins, en volés vos que je vos venge ? 

- Sire, dist li rois, trop en avés vos fait : 

il n'est mie costume que nos entrocions li uns l'autre. » 

Cil tornent en fuies ; 

et li rois et Aucassins s'en repairent au castel de Torelore. 

Et les gens del païs dient au roi qu'il cast Aucassins fors de sa tere, et si
detiegne Nicolete aveuc son fil, qu'ele sanbloit bien fenme de haut lignage. 

Et Nicolete l'oï, 

Li arcevesque i fiert de sun espiet. 

si n'en fu mie lie, 

si conmença a dire. 

OR SE CANTE. 

« Sire rois de Torelore, ce dist la bele Nichole, vostre gens me tient por fole
: 

quant mes dox amis m'acole et il me sent grasse et mole, dont sui jou a tele
escole, baus ne tresce ne carole, harpe, gigle ne viole, ne deduis de la nimpole
n'i vauroit mie. » 

OR DIENT 

ET CONTENT 

ET FLABOIENT. 

Aucassins fu el castel de Torelore, et Nicolete s'amie, a grant aise et a grant
deduit, 

car il avoit aveuc lui Nicolete sa douce amie que tant amoit. 

Cels qu'il unt mort, ben les poet hom preiser, 

En ço qu'il estoit en tel aisse et en tel deduit, et une estores de Sarrasins
vinrent par mer, 

s'asalirent au castel, 

si le prissent par force ; 

il prissent l'avoir, 

s'en menerent caitis et kaitives ; 

il prissent Nicolete et Aucassin, 

et si loierent Aucassin les mains et les piés 

et si le jeterent en une nef et Nicolete en une autre ; 

si leva une tormente par mer que les espartist. 

Li nes u Aucassins estoit ala tant par mer waucrant qu'ele ariva au castel de
Biaucaire ; 

Il est escrit es cartres e es brefs, Ço dit la Geste, plus de.IIII. milliers. 

et les gens du païs cururent au lagan, 

si troverent Aucassin 

si le reconurent. 

Quant cil de Biaucaire virent lor damoisel, s'en fisent grant joie, 

car Aucassins avoit bien mes u castel de Torelore trois ans, 

et ses peres et se mere estoient mort. 

Il le menerent u castel de Biaucaire, 

si devinrent tot si home, 

si tint se tere en pais. 

OR SE CANTE. 

As quatre turs lor est avenut ben ; 

Aucassins s'en est alés a Biaucaire sa cité 

le païs et le regné tint trestout en quiteé. 

Jure Diu de maïsté qu'il li poise plus assés de Nicholete au vis cler que de tot
sen parenté s'il estoit a fin alés. 

« Douce amie o le vis cler, or ne vous ai u quester ; 

ainc Diu ne fist ce regné ne par terre ne par mer, se t'i quidoie trover, ne t'i
quesisce. » 

OR DIENT 

ET CONTENT 

ET FABLOIEN. 

Or lairons d'Aucassin, 

si dirons de Nicolete. 

Li quint aprés lor est pesant e gref. 

La nes u Nicolete estoit estoit le roi de Cartage, 

et cil estoit ses peres, 

et si avoit dose freres, tox princes u rois. 

Quant il virent Nicolete si bele, se li porterent molt grant honor 

et fisent feste de li, 

et molt li demanderent qui ele estoit, 

car molt sanbloit bien gentix fenme et de haut lignage. 

Mais ele ne lor sot a dire qui ele estoit, 

car ele fu pree petis enfes. 

Il nagierent tant qu'il ariverent desox le cité de Cartage, 

Tuz sunt ocis cist franceis chevalers, Ne mes seisante, que Deus i ad esparniez
; 

et quant Nicolete vit les murs del castel et le païs, ele se reconut, qu'ele i
avoit esté norie et pree petis enfes, 

mais ele ne fu mie si petis enfes que ne seust bien qu'ele avoit esté fille au
roi de Cartage et qu'ele avoit esté norie en le cité. 

OR SE CANTE. 

Nichole li preus, li sage, est arivee a rivage, 

voit les murs et les astages et les palais et les sales ; 

dont si s'est clamee lasse : 

« Tant mar fui de haut parage, ne fille au roi de Cartage, ne cousine l'amuaffle
! 

Ci me mainnent gent sauvage. 

Aucassin gentix et sages, frans damoisiax honorables, vos douces amors me
hastent 

et semonent 

Einz que il moergent se vendrunt mult cher. 

et travaillent. 

Ce doinst Dix l'esperitables c'oncor vous tiengne en me brace, Et que vos
baissiés me face Et me bouce et mon visage, damoisiax sire. » 

OR DIENT 

ET CONTENT 

ET FABLOIENT. 

Quant li rois de Cartage oï Nicolete ensi parler, il li geta ses bras au col. 

« Bele douce amie, fait il, dites moi qui vos estes ; 

ne vos esmaiiés mie de mi. 

- Sire, fait ele, je sui fille au roi de Cartage 

et fui preée petis enfes, bien a quinse ans. » 

Li quens Rollant des soens i veit grant perte, 

Quant il l'oïrent ensi parler, si seurent bien qu'ele disoit voir, 

si fissen de li molt grant feste, 

si le menerent u palais a grant honeur, si conme fille de roi. 

Baron li vourent doner un roi de paiiens, 

mais ele n'avoit cure de marier. 

La fu bien trois jors u quatre. 

Ele se porpensa par quel engien ele porroit Aucassin querre ; 

ele quist une viele, 

s'aprist a vieler, tant c'on le vaut marier un jor a un roi rice paiien. 

Et ele s'enbla la nuit, 

Sun cumpaignun Oliver en apelet : 

si vint au port de mer, 

si se herbega ciés une povre fenme sor le rivage ; 

si prist une herbe, 

si en oinst son cief et son visage, si qu'ele fu tote noire et tainte. 

Et ele fist faire cote et mantel et cemisse et braies, 

si s'atorna a guise de jogleor ; 

si prist se viele, 

se vint a un marounier, 

se fist tant vers lui qu'il le mist en se nef. 

Il drecierent lor voile, 

« Bel sire, chers cumpainz, pur Deu, que vos en haitet ? 

si nagierent tant par haute mer qu'il ariverent en le terre de Provence. 

Et Nicolete issi fors, 

si prist se viele, 

si ala vielant par le païs tant qu'ele vint au castel de Biaucaire, la u
Aucassins estoit. 

OR SE CANTE. 

A Biaucaire sous la tor estoit Aucassins un jor, 

la se sist sor un perron, entor lui si franc baron ; 

voit les herbes et les flors 

s'oit canter les oisellons, 

menbre li de ses amors, de Nicholete le prox qu'il ot amee tans jors ; 

Tanz bons vassals veez gesir par tere ! 

dont jete souspirs et plors. 

trait vïele, 

trait arçon ; 

or parla, 

dist sa raison. 

« Escoutés moi, franc baron. cil d'aval et cil d'amont ; 

plairoit vos oïr un son d'Aucassin, un franc baron, de Nicholete la prous ? 

Tant durerent lor amors qu'il le quist u gaut parfont ; 

a Torelore u dongon les prissent paiien un jor. 

D'Aucassin rien ne savons, 

Pleindre poüms France dulce, la bele : 

mais Nicolete la prous est a Cartage el donjon. 

car ses pere l'ainme mout. qui sire est de cel roion. 

Doner li volent baron un roi de paiiens felon : 

Nicolete n'en a soing, 

car ele aime un dansellon qui Aucassins avoit non ; 

bien jure Diu et son non, ja ne prendera baron, s'ele n'a son ameor que tant
desire. » 

OR DIENT 

ET CONTENT 

ET FABLOIENT. 

Quant Aucassins oï ensi parler Nicolete, il fu molt liés, 

De tels barons cum or remeint deserte ! 

si le traist d'une part, 

se li demanda : 

« Biax dous amis, fait Aucassins, savés vos nient de cele Nicolete dont vos avés
ci canté ? 

j'en sai con de le plus france creature et de le plus gentil et de le plus sage
qui onques fust nee ; 

si est fille au roi de Cartage, qui le prist la u Aucassins fu pris, 

si le mena en le cité de Cartage tant qu'il seut bien que c'estoit se fille, 

si en fist molt grant feste ; 

si li veut on doner cascun jor baron un des plus haus rois de tote Espaigne ; 

mais ele se lairoit ançois pendre u ardoir qu'ele en presist nul tant fust
rices. 

- Ha ! biax dox amis, fait li quens Aucassins, se vous voliiés raler en cele
terre, se li dississçiés, qu'ele venist a mi parler, je vos donroie de mon avoir
tant con vos en oseriés demander ne prendre. 

E ! reis, amis, que vos ici nen estes ! 

Et saciés que por l'amor de li ne voul je prendre fenme tant soit de haut
parage, 

ains l'atenc, 

ne ja n'arai fenme se li non ; 

et se je le seusce u trover, je ne l'eusce ore mie a querre. 

- Sire, fait ele, se vos çou faissiés, je l'iroie querre por vos et por li que
je molt aim. » 

Il li afie, 

et puis se li fait doner vint livres. 

Ele se part de lui, 

et il pleure por le douçor de Nicolete ; 

et quant ele le voit plorer : 

Oliver, frere, cum le purrum nus faire ? 

« Sire, fait ele, ne vos esmaiiés pas, que dusqu'a pou le vos arai en ceste vile
amenee, se que vos le verrés. » 

Et quant Aucassins l'oï, si en fu molt liés. 

Et ele se part de lui, 

si traist en le vile a le maison le viscontesse, 

car li visquens ses parrins estoit mors. 

Ele se herbega la, 

si parla a li tant qu'ele li gehi son afaire et que le viscontesse le recounut 

et seut bien que c'estoit Nicolete et qu'ele l'avoit norrie ; 

si le fist laver et baignier et sejorner uit jors tous plains. 

Si prist une herbe qui avoit non esclaire, 

Cumfaitement li manderum nuveles ? » 

si s'en oinst, 

si fu ausi bele qu'ele avoit onques esté a nul jor ; 

se se vesti de rices dras de soie, dont la dame avoit assés, 

si s'assist en le canbre sor une cueute pointe de drap de soie, 

si apela la dame 

et li dist qu'ele alast por Aucassin son ami. 

Et ele si fist, 

et quant ele vint u palais, si trova Aucassin qui ploroit et regretoit Nicolete
s'amie, por çou qu'ele demouroit tant ; 

et la dame l'apela, 

si li dist : 

Dist Oliver : 

« Aucassins, or ne vos dementés plus, 

mais venés ent aveuques mi 

et je vos mosterai la riens el mont que vos amés plus, 

car c'est Nicolete vo duce amie, qui de longes terres vos est venue querre. » 

Et Aucassin fu liés. 

OR SE CANTE. 

Quant or entent Aucassins de s'amie o le cler vis qu'ele est venue el païs, or
fu liés, 

ainc ne fu si. 

Aveuc la dame s'est mis, 

dusqu'a l'ostel ne prist fin ; 

« Jo nel sai cument quere. 

en le cambre se sont mis, la u Nicholete sist. 

quant ele voit son ami, or fu lie, 

ainc ne fu si ; 

contre lui en piés sali. 

Quant or le voit Aucassins, andex ses bras li tendi, 

doucement le recoulli, 

les eus li baisse et le vis. 

La nuit le laissent ensi, tresqu'au demain par matin que l'espousa Aucassins : 

dame de Biaucaire en fist ; 

puis vesquirent il mains dis 

Mielz voeill murir que hunte nus seit retraite. » 

et menerent lor delis. 

Or a sa joie Aucassins Et Nicholete autresi : 

no cantefable prent fin, 

n'en sai plus dire. 

Ici cumencet amiable cançun e spiritel raisun d' iceol noble barun Eufemien par
num e de la vie de sum filz boneürét del quel nus avum oït lire e canter 

par le divine volentét il desirrables icel sul filz angendrat 

Aprés le naisance ço fut emfes de Deu methime amét e de pere e de mere par grant
certét nurrit 

la sue juvente fut honeste e spiritel 

Par l' amistét del surerain pietét la sue spuse juvene cumandat al spus vif de
veritét ki est un sul faitur e regnet an trinitiet 

Icesta istorie est amiable grace e suveraine consulaciun a cascun memorie
spiritel les quels vivent purement sulunc castethét e dignement sei delitent es
goies del ciel ed es noces virginels 

Bons fut li secles al tens ancïenur 

Ço dist Rollant : 

quer feit i ert e justise et amur, 

si ert creance dunt ore n'i at nul prut, 

tut est müez, 

perdut ad sa colur, 

ja mais n'iert tel cum fut as anceisurs. 

jamais n'ert si vailant, 

velz est e frailes, 

tut s'en vat remanant, 

si'st ampairét 

tut bien vait remanant. 

« Cornerai l'olifant, 

Puis icel tens que Deus nus vint salver, nostra anceisur ourent cristïentét, 

si fut un sire de Rome la citét, 

rices hom fud de grant nobilitét, 

pur hoc vus di 

d'un son filz voil parler. 

Eufemïen si out a nnum li pedre, 

cons fut de Rome des melz ki dunc i eret, 

sur tuz ses pers l'amat li emperere, 

dunc prist muiler vailante et honurede, des melz gentils de tuta la cuntretha. 

Puis converserent ansemble longament, 

Si l'orrat Carles, ki est as porz passant. 

n'ourent amfant, 

peiset lur en forment, 

e Deu apelent andui parfitement : 

« E ! reis celeste, par ton cumandement amfant nus done ki seit a tun talent. »

Tant li prierent par grant humilitét, que la muiler dunat fecunditét, 

un filz lur dunet, 

si l'en sourent bont gret, 

de sain batesma l'unt fait regenerer, 

bel num li metent sur la cristïentét. 

Fud baptizét, 

Jo vos plevis, ja returnerunt Franc. » 

si out num Alexis, 

ki lui portat suëf le fist nurrir, 

puis ad escole li bons pedre le mist, 

tant aprist letres que bien en fut guarnit, 

puis vait li emfes l'emperethur servir. 

Quant veit li pedre que mais n'avrat amfant, mais que cel sul que il par amat
tant, dunc se purpenset del secle an avant, 

or volt que prenget moyler a sun vivant, 

dunc li acatet filie d'un noble franc. 

Fud la pulcela nethe de halt parentét, fille ad un conpta de Rome la ciptét, 

n'at mais amfant, 

Dist Oliver : 

lui volt mult honurer, 

ansemble an vunt li dui pedre parler, 

lur dous amfanz volent faire asembler. 

Domnnent lur terme de lur adaisement, 

quant vint al fare, dunc le funt gentement, 

danz Alexis l'espuset belament, 

mais ço est tel plait dunt ne volsist nïent, 

de tut an tut ad a Deu sun talent. 

Quant li jurz passet et il fut anuitét, ço dist li pedres : 

« Filz, quar t'en vas colcer avoc ta spuse al cumand Deu del ciel. » 

« Vergoigne sereit grant E reprover a trestuz voz parenz ; 

Ne volt li emfes sum pedre corocier, 

vint en la cambra ou ert sa muiler. 

Cum veit le lit, esguardat la pulcela, 

dunc li remembret de sun seinor celeste, que plus ad cher que tut aveir
terrestre, 

« E ! Deus, dist il, cum fort pecét m'apresset, 

se or ne m'en fui, mult criem que ne t'em perde. » 

Quant an la cambra furent tut sul remés, danz Alexis la prist ad apeler, 

la mortel vithe li prist mult a blasmer, 

de la celeste li mostret veritét, 

mais lui est tart quet il s'en seit turnét. 

Iceste hunte dureit a lur vivant ! 

« Oz mei, pulcele, 

celui tien ad espus ki nus raens de sun sanc precïus, 

an icés secle nen at parfit'amor, 

la vithe est fraisle, 

n'i ad durable honur, 

cesta lethece revert a grant tristur. » 

Quant sa raisun li ad tute mustrethe, pois li cumandet les renges de s'espethe
et un anel, 

a Deu li ad comandethe, 

dunc en eissit de la cambre sum pedre, 

ensur nuit s'en fuit de la contrethe. 

Quant jel vos dis, n'en feïstes nïent ; 

Dunc vint errant dreitement a la mer, 

la nef est preste ou il deveit entrer, 

dunet sum pris 

et enz est alöét, 

drecent lur sigle, 

laisent curre par mer, 

la pristrent terre o Deus les volt mener. 

Dreit a Lalice, ço fut citét mult bele, iloec arivet sainement la nacele, 

dunc an eisit danz Alexis acertes, 

ço ne sai jo cum longes i converset, 

Mais nel ferez par le men loement. 

ou que il seit de Deu servir ne cesset. 

D'iloc alat an Alsis la ciptét, pur une imagine dunt il oït parler, qued angeles
firent par cumandement Deu, el num la virgine ki portat salvetét, sainta Marie
ki portat Damnedeu. 

Tut sun aver qu'od sei en ad portét, tut le depart par Alsis la citét, 

larges almosnes, que gens ne l'en remest, dunet as povres u qu'il les pout
trover, 

pur nul aver ne volt estra ancumbrét. 

Quant sun aver lur ad tot departit, entra les povres se sist danz Alexis, 

reçut l'almosne quant Deus la li tramist, 

tant an retint dunt ses cors puet guarir, 

se lui'n remaint, sil rent as poverins. 

Or revendrai al pedra et a la medra, et a la spuse qued il out espusethe. 

Se vos cornez, n'ert mie hardement. 

Quant il ço sourent qued il fud si alét, ço fut granz dols quet il unt demenét,
e granz deplainz par tuta la citiét. 

Ço dist li pedres : 

« Cher filz, cum t'ai perdut ! » 

Respont la medre : 

« Lasse ! qued est devenut ? » 

Ço dist la spuse : 

« Pechét le m'at tolut. 

E ! chers amis, si pou vus ai oüt, 

or sui si graime que ne puis estra plus. » 

Dunc prent li pedre de sé meilurs serganz, 

Ja avez vos ambsdous les braz sanglanz ! » 

par multes terres fait querre sun amfant, 

jusque en Alsis en vindrent dui errant, 

iloc truverent danz Alexis sedant, 

mais n'aconurent sum vis ne sum semblant. 

Des at li emfes sa tendra carn mudede, nel reconurent li dui sergant sum pedre,

a lui medisme unt l'almosne dunethe, 

il la receut cume li altre frere, 

nel reconurent, 

sempres s'en returnerent. 

Nel reconurent 

Respont li quens : 

ne nel unt anterciét, 

danz Alexis an lothet Deu del ciel d'icez sons sers qui il est provenders, 

il fut lur sire, 

or est lur almosners, 

ne vus sai dire cum il s'en firet liez. 

Cil s'en repairent a Rome la citét, 

nuncent al pedre que nel pourent truver, 

set il fut graim nel estot demander, 

la bone medre s'em prist a dementer, e sun ker filz suvent a regreter. 

« Filz Aleïs, pur quei portat ta medre ? 

« Colps i ai fait mult genz ! » 

Tu m'ies fuït, 

dolente an sui remese, 

ne sai le leu 

ne n'en sai la contrede u t'alge querre, 

jamais n'ierc lede, kers filz, 

nul ert tun pedre. » 

si la despeiret que n'i remest nïent, 

n'i remest palie ne neül ornement, 

a tel tristur aturnat sun talent, unches puis cel di ne se contint ledement. 

« Cambra, dist ela, jamais n'estras parede, 

Ço dit Rollant : 

ne ja ledece n'ert an tei demenede. » 

Si l'at destruite cum dis l'ait host depredethe, 

sas i fait pendre, curtines deramedes, 

sa grant honur a grant dol ad aturnede. 

Del duel s'asist la medre jusque a terre, 

si fist la spuse danz Alexis acertes. 

« Dama, dist ele, jo i ai si grant perte, 

ore vivrai an guise de turtrele, 

quant n'ai tun filz, ansembl'ot tei voil estra. » 

Ço di la medre : 

« Forz est nostre bataille ; 

« Se a mei te vols tenir, sit guardarai pur amur Alexis, 

ja n'avras mal dunt te puisse guarir, 

plainums ansemble le doel de nostre ami, 

tu de tun seinur, jol frai pur mun filz. » 

Ne poet estra altra, 

turnent el consirrer, 

mais la dolur ne pothent ublïer. 

Danz Alexis an Alsis la citét sert sun seinur par bone volentét, 

ses enemis nel poet anganer. 

Dis e seat anz n'en fut nïent a dire, 

Jo cornerai, 

penat sun cors el Damnedeu servise. 

Pur amistét ne d'ami ne d'amie, ne pur honurs ki l'en fussent tramise, n'en volt
turner tant cum il ad a vivre. 

Quant tut sun quor en ad si afermét que ja sum voil n'istrat de la citiéd, Deus
fist l'imagine pur sue amur parler al servitor ki serveit al alter, 

ço li cumandet : 

« Apele l'ume Deu. » 

Ço dist l'imagena : 

« Fai l'ume Deu venir, 

quar il ad Deu bien servit et a gret 

et il est dignes d'entrer en paradis. » 

Cil vait, 

si l'orrat li reis Karles. » 

sil quert, 

mais il nel set coisir, icel saint home de cui l'imagene dist. 

Revint li costre a l'imagine el muster : 

« Certes, dist il, ne sai cui antercier. » 

Respont l'imagine : 

« Ço est cil qui tres l'us set, 

pres est de Deu e des regnes del ciel, 

par nule guise ne s'en volt esluiner. » 

Cil vait, 

sil quert, 

Dist Oliver : 

fait l'el muster venir, 

Trestuit l'onurent li grant e li petit, 

e tuit le prient que de els ait mercit. 

Quant il ço veit il il volent onurer : 

« Certes, dist il, n'i ai mais ad ester, 

d'icest'honur nen revoil ancumbrer. » 

Ensur nuit s'en fuit de la ciptét, 

dreit a Lalice revint li sons edrers. 

Danz Alexis entrat en une nef, 

ourent lur vent, 

« Ne sereit vasselage ! 

laisent curre par mer, 

andreit Tarson espeiret ariver, 

mais ne puet estra, 

ailurs l'estot aler, 

andreit a Rome les portet li orez. 

A un des porz ki plus est pres de Rome, iloec arivet la nef a icel saint home. 

Quant vit sun regne, durement s'en redutet de ses parenz qued il nel
recunuissent, e de l'honur del secle nel encumbrent. 

« E ! Deus, dist il, bels sire reis qui tut guvernes, se tei ploüst ci ne
volisse estra, 

s'or me conuissent mi parent d'icesta terre, il me prendrunt par pri ou par
poëste, 

se jos an creid, il me trairunt a perdra. 

Quant jel vos dis, cumpainz, vos ne deignastes. 

Mais ne pur huec mun pedre me desirret, 

si fait ma medra plus que femme qui vivet, avoc ma spuse que jo lur ai guerpide,

or ne lairai nen mete an lur bailie, 

nen conuistrunt, 

tanz jurz ad que nen virent. » 

Eist de la nef 

e vint andreit a Rome, 

vait par les rues dunt il ja bien fut cointe, n'altra pur altre 

mais sun pedre i ancuntret, ansembl'ot lui grant masse de ses humes, 

sil reconut, 

S'i fust li reis, n'i oüsum damage. 

par sun dreit num le numet. 

« Eufemïen, bel sire, riches hom, quar me herberges pur Deu an tue maison, 

suz tun degrét me fai un grabatum empur tun filz dunt tu as tel dolur, 

tut soi amferm, 

sim pais pur sue amor. » 

Quant ot li pedre le clamor de sun filz, plurent si oil, 

ne s'en puet astenir. 

« Por amor Deu e pur mun cher ami, tut te durai, boens hom, quanque m'as quis,
lit et ostel e pain e carn e vin. 

E ! Deus, dist il, quer oüsse un sergant kil me guardrat, 

jo l'en fereie franc. » 

Cil ki la sunt n'en deivent aveir blasme. » 

Un en i out ki sempres vint avant. 

pur tue amur an soferai l'ahan. » 

Dunc le menat andreit suz le degrét, 

fait li sun lit o il pot reposer, 

tut li amanvet quanque bosuinz li ert, 

contra seinur ne s'en volt mesaler, 

par nule guise ne l'em puet hom blasmer. 

Sovent le virent e le pedre e le medra, e la pulcele quet li ert espusede, 

par nule guise unces nel aviserent, 

n'il ne lur dist 

Dist Oliver : 

n'els nel demanderent, quels hom esteit ne de quel terre il eret. 

Soventes feiz lur veit grant duel mener e de lur oilz mult tendrement plurer, e
tut pur lui, unces nïent pur eil. 

Danz Alexis le met el consirrer, 

ne l'en est rien, 

issi est aturnét. 

Soz le degrét ou il gist sur sa nate, iluec paist l'um del relef de la tabla : 

a grant poverte deduit sun grant parage. 

Ço ne volt il que sa mere le sacet, 

plus aimet Deu que tut sun linage. 

De la vïande ki del herberc li vint, tant an retint dunt sun cors an sustint, 

« Par ceste meie barbe, Se puis veeir ma gente sorur Alde, Ne jerreiez ja mais
entre sa brace ! » 

se lui en remaint, sil rent as povrins, 

n'en fait musgode pur sun cors engraisser. 

Mais as plus povres le dunet a manger 

En sainte eglise converset volenters, 

cascune feste se fait acomunier, 

sainte escriture ço ert ses conseilers, 

del Deu servise se volt mult esforcer, 

par nule guise ne s'en volt esluiner. 

Suz le degrét ou il gist e converset, iloc deduit ledement sa poverte, 

li serf sum pedre ki la maisnede servent lur lavadures li getent sur la teste, 

Ço dist Rollant : 

ne s'en corucet 

net il nes en apelet. 

Tuz l'escarnissent, 

sil tenent pur bricun, 

l'egua li getent, 

si moilent sun linçol, 

ne s'en corucet giens cil saintismes hom, 

ainz priet Deu quet il le lur parduinst par sa mercit, 

quer ne sevent que funt. 

Iloc converset eisi dis e set anz, 

« Por quei me portez ire ? » 

nel reconut nuls sons apartenanz, 

ne nuls hom ne sout les sons ahanz. 

Ne puet muer ne seit aparissant 

Trente quatre anz ad si sun cors penét, 

Deus sun servise li volt guereduner, 

mult li angreget la sue anfermetét, 

or set il bien qued il s'en deit aler, 

cel son servant ad a sei apelét. 

« Quer mei, bel frere, et enca e parcamin, et une penne, 

ço pri, tue mercit. » 

E il respont : 

Cil li aportet, 

receit le Aleïs, 

escrit la cartra tute de sei medisme, cum s'en alat e cum il s'en revint. 

Tres sei la tint, 

ne la volt demustrer ne reconuissent usque il s'en seit alét ; 

parfitement se ad a Deu cumandét, 

sa fin aproismet, 

ses cors est agravét, 

de tut an tut recesset del parler. 

An la sameine qued il s'en dut aler, vint une voiz treis feiz en la citét hors
del sacrarie par cumandement Deu, ki ses fedeilz li ad tuz amvïét, 

« Cumpainz, vos le feïstes, 

prest'est la glorie qued il li volt duner. 

En l'altra voiz lur dist altra summunse, que l'ume Deu quergent, ki est an Rome,

si depreient que la citét ne fundet, ne ne perissent la gent ki enz fregundent :

Ki l'un oïd remainent en grant dute. 

Sainz Innocenz ert idunc apostolie, 

a lui repairent e li rice e li povre, 

si li requerent conseil d'icele cose qu'il unt oït, ki mult les desconfortet, 

ne guardent l'ure que terre nes anglutet. 

Li apostolie e li empereör, li uns Acharies, li altre Anories out num, e tut le
pople par commune oraisun depreient Deu que conseil lur an duins d'icel saint
hume par qui il guarirunt. 

Ço li deprient, la sue pïetét, que lur anseinet ol poissent recovrer. 

Kar vasselage par sens nen est folie ; 

Vint une voiz ki lur ad anditét : 

« An la maisun Eufemïen quereiz, 

quer iloec est 

et iloc le trovereiz. » 

Tuz s'en returnent sur dam Eufemïen, 

alquanz l'i prennent forment a blastenger : 

« Iceste cose nus doüses nuncier, a tut le pople ki ert desconseilét. 

Tant l'as celét, 

mult i as grant pechét. » 

Il l'escondit cume cil ki nel set, 

Mielz valt mesure que ne fait estultie. 

mais ne l'en creient, 

al helberc sunt alét. 

Il vat avant la maisun aprester, 

forment l'enquer a tuz ses menestrels, 

icil respondent que neüls d'els nel set. 

Li apostolie e li empereür sedent es bans pensis e plurus, 

iloc esguardent tuit cil altre seinors, 

si preient Deu que conseil lur an duins, d'icel saint hume par qui il guarirunt.

An tant dementres cum il iloec unt sis, deseivret l'aneme del cors sainz Alexis,

tut dreitement en vait en paradis, a sun seinor qu'il aveit tant servit. 

Franceis sunt morz par vostre legerie. 

E ! reis celeste, tu nus i fai venir ! 

Li boens serganz kil serveit volentiers, il le nunçat sum pedre Eufemïen, 

suëf l'apelet, 

si li ad conseilét : 

« Sire, dist il, morz est tes provenders, 

e ço sai dire qu'il fut bons cristïens. 

Mult lungament ai a lui conversét, 

de nule cose certes nel sai blasmer, 

e ço m'est vis que ço est l'ume Deu. » 

Tut sul s'en est Eufemïen turnét, 

Ja mais Karlon de nus n'avrat servise. 

vint a sun filz ou il gist suz lu degrét. 

Les dras suzlevet dum il esteit cuvert, 

vit del sain home le vis e cler e bel, 

en sum puing tint le cartre le Deu serf. 

Eufemïen volt saveir quet espelt. 

Il la volt prendra, 

cil ne li volt guerpir, 

a l'apostolie revint tuz esmeriz. 

« Ore ai trovét ço que tant avums quis, 

suz mun degrét gist uns morz pelerins, 

Sem creïsez, venuz i fust mi sire ; 

tent une cartre 

mais na li puis tolir. » 

Li apostolie e li empereör venent devant, 

jetent sei an ureisuns, 

metent lur cors en granz afflictïuns. 

saintismes hom, nen coneümes 

net uncore nen conuissum. 

Ci devant tei estunt dui pechethuor, par la Deu grace vocét amperedor, 

ço est sa merci qu'il nus consent l'onor, 

de tut cest mund sumes jugedor, 

Ceste bataille oüsum faite u prise ; 

del ton conseil sumes tut busuinus. 

Cist apostolies deit les anames baillir, 

ço est ses mesters dunt il ad a servir. 

Dune li la cartre par tue mercit, 

ço nus dirrat qu'enz trovrat escrit, 

e ço duinst Deus qu'or en puisum grarir. » 

Li apostolie tent sa main a la cartre, 

sainz Alexis la sue li alascet, 

lui le consent ki de Rome esteit pape. 

Il ne la list 

U pris u mort i fust li reis Marsilie. 

ne il dedenz ne guardet, 

avant la tent ad un boen clerc e savie. 

Li cancelers cui li mesters an eret, cil list le cartre, 

li altra l'esculterent. 

Le num lur dist del pedre e de la medre, 

e ço lur dist de quels parenz il eret, d'icele gemme qued iloc unt truvede. 

E ço lur dist cum s'en fuït par mer, e cum il fut en Alsis la citét, e que
l'imagine Deus fist pur lui parler, e pur l'onor dunt nes volt ancumbrer s'en
refuït en Rome la citét. 

Quant ot li pedre ço que dit ad la cartre, ad ambes mains derumpet sa blance
barbe. 

Jo atendi quet a mei repairasses, par Deu merci que tun reconfortasses. » 

A halte voiz prist li pedra a crïer : 

Vostre proecce, Rollant, mar la veïmes ! 

« Filz Alexis, quels dols m'est apresentét ! 

Malveise guarde t'ai faite suz mun degrét. 

A ! las, pecables, cum par fui avoglét ! 

Tant l'ai vedud 

si nel poi aviser. 

Filz Alexis, de ta dolenta medra, tantes dolurs ad pur tei andurede, e tantes
fains e tantes consireres, e tantes lermes pur le ton cors pluredes. 

Cist dols l'avrat enquor par acurede. 

O filz, cui erent mes granz ereditez, mes larges terres dunt jo aveie asez, mes
granz paleis de Rome la citét ? 

et enpur tei m'en esteie penét. 

Puis mun decés en fusses enorét, 

Karles li Magnes de nos n'avrat aïe. 

Blanc ai le chef 

e le barbe ai canuthe, 

ma grant honur t'aveie retenude et anpur tei, 

mais n'en aveies cure. 

Si grant dolur or m'est aparude. 

Filz, la tue aname el ciel seit absoluthe ! 

Tei cuvenist helme e brunie a porter, espede ceindra cume tui altre per, 

e grant maisnede doüses guverner cum fist tis pedre e li tons parentez, le
gunfanun l'emperedeur porter. 

A tel dolur et a si grant poverte, filz, t'ies deduit par alïenes terres, 

e d'icel bien, ki toen doüst estra, quer am perneies en ta povre herberge ? 

N'ert mais tel home desqu'a Deu juïse. 

Se Deu ploüst, servit en doüsses estra. » 

De la dolur qu'en demenat li pedra grant fut li dols, 

si l'antendit la medre, 

vit mort sum filz, 

Chi dunt li vit sun grant dol demener, sum piz debatre e sun cors dejeter, ses
crins derumpre e sen vis maiseler, sun mort amfant detraire et acoler, mult fust
il dur ki n'estoüst plurer. 

Trait ses chevels 

e debat sa peitrine, 

a grant duel met la sue carn medisme. 

« E ! filz, dist ele, cum m'oüs enhadithe ! 

E jo dolente, cum par fui avoglie ! 

Vos i murrez 

Nel cunuisseie plus que unches nel vedisse. » 

Plurent si oil 

e si jetet granz criz, 

sempres regretet : 

« Mar te portai, bels filz ! 

E de ta medra quer aveies mercit, 

pur quem vedeies desirrer a murir ? Ço est grant merveile que pietét ne t'en
prist. 

A ! lasse, mezre, cum oi fort aventure ! 

Or vei jo morte tute ma porteüre, 

ma lunga atente a grant duel est venude. 

e France en ert hunie. 

Ço est granz merveile que li mens quors tant duret. 

Filz Alexis, mult oüs dur curage, cum avilas tut tun gentil linage ! 

Set a mei sole vels une feiz parlasses, ta lasse medre, si la confortasses, ki
si'st dolente, 

cher fiz, bor i alasses ! 

Filz Alexis, de la tue carn tendra, a quel dolur deduit as ta juventa ! 

Pur quem fuïs ? 

Ja te portai en men ventre, 

e Deus le set que tute sui dolente, 

jamais n'erc lede pur home ne pur femme. 

Ainz quet tei vedisse fui mult desirruse, 

Oi nus defalt la leial cumpaignie : 

ainz que ned fusses sin fui mult angussuse 

quant jo vid ned, sin fui lede e goiuse. 

Or te vei mort, 

ço peiset mei que ma fins tant domoret. 

Aidiez mei a plaindra le duel de mun ami ! 

Ne puis tant faire que mes quors s'en sazit : 

granz est li dols ki sor mai est vertiz, 

n'est merveile, 

n'ai mais filie ne filz. » 

Entre le dol del pedra e de la medre, vint la pulcele que il out espusede. 

Einz le vespre mult ert gref la departie. » 

« Sire, dist ela, cum longa demurere ai atendude an la maisun tun pedra, ou tun
laisas dolente et eguarede ! 

Sire Alexis, tanz jurz t'ai desirrét, e tantes feiz pur tei an luinz guardét 

si revenisses ta spuse conforter, pur felunie nïent ne pur lastét. 

O kiers amis, de ta juvente bela, ço peiset mai que si purirat terre. 

E ! gentils hom, cum dolente puis estra ! 

Jo atendeie de te bones noveles, 

mais ore les vei si dures e si pesmes. 

O bele buce, bel vis, bele faiture, cum est mudede vostra bela figure ! 

Plus vos amai que nule creature. 

Si grant dolur or m'est aparude, 

Li arcevesques les ot cuntrarïer, 

melz me venist, amis, que morte fusse. 

Se jo soüsse la jus suz lu degrét ou as geüd de lung'amfermetét, ja tute gent ne
m'en soüsent turner qu'a tei ansemble n'oüsse conversét, 

si me leüst, si t'oüsse bien guardét. 

Ore sui jo vedve, sire, 

dist la pulcela, 

jamais ledece n'avrai, 

quar ne pot estra, 

ne jamais hume n'avrai an tute terre, 

Deu servirei, le rei ki tot guvernet, 

il nen faldrat s'il veit que jo lui serve. » 

Le cheval brochet des esperuns d'or mer, 

Tant i plurat e le pedra e la medra e la pulcela que tuz s'en alasserent. 

En tant dementres le saint cors conreierent tuit cil seinur 

e bel l'acustumerent : 

« Seignors, que faites, 

ço dist li apostolie, 

Que valt cist crit, cist dols ne cesta noise ? 

Chi chi se doilet a nostr'os est il goie, 

quar par cestui avrum boen adjutorie, 

si li preiuns que de tuz mals nos tolget. » 

Trestuz li preient ki pourent avenir, 

Vint tresqu'a els, 

cantant en portent le cors saint Alexis, 

e tuit li preient que d'els aiet mercit. 

N'estot somondre icels ki l'unt oït, 

tuit i acorent li grant e li petit. 

Si s'en commourent tota la gent de Rome, 

plus tost i vint ki plus tost i pout curre, 

par mi les rues an venent si granz turbes 

ne reis ne quons n'i poet faire entrarote, 

ne le saint cors ne pourent passer ultra. 

Entr'els an prennent cil seinor a parler : 

sis prist a castïer : 

« Granz est la presse, 

nus n'i poduns passer cest saint cors que Deus nus ad donét ; 

liez est li poples ki tant l'at desirrét, 

tuit i acorent, 

nuls ne s'en volt turner. » 

Cil an respondent ki l'ampirie bailissent : 

nus an querreuns mecine, 

de noz aveirs feruns largas departies la main menude, ki l'almosne desiret : 

s'il nus funt presse, uncore an ermes delivres. » 

De lur tresors prenent l'or e l'argent, 

« Sire Rollant, e vos, sire Oliver, Pur Deu vos pri, ne vos cuntralïez ! 

sil funt jeter devant la povre gent, 

par iço quident aver discumbrement, 

mais ne puet estra, 

cil n'en rovent nïent, 

a cel saint hume trestut est lur talent. 

Ad une voiz crïent la gent menude : 

« De cest aveir certes nus n'avum cure. 

Si grant ledece nus est aparude d'icest saint cors que avum am bailide, 

par lui avrum, se Deu plaist, bone aiude. » 

Unches en Rome n'en out si grant ledece cun out le jurn as povres et as riches
pur cel saint cors qu'il unt en lur bailie : 

Ja li corners ne nos avreit mester, 

ço lur est vis que tengent Deu medisme. 

Trestut le pople lodet Deu 

e gracïet. 

Sainz Alexis out bone volentét, 

pur oec en est oi cest jurn oneurét, 

le cors an est an Rome la citét, 

e l'anema en est enz el paradis Deu. 

Bien poet liez estra chi si est alüez. 

Ki fait ad pechét bien s'en pot recorder, 

par penitence s'en pot tres bien salver, 

Mais nepurquant si est il asez melz : 

briés est cist secles, 

plus durable atendeiz. 

Ço preiums Deu la sainte trinitét que Deu ansemble poissum el ciel regner. 

Surz ne avogles ne contraiz ne leprus, ne muz ne orbs ne neuls palazinus, ensur
tut ne nuls languerus, nuls n'en i at ki n'alget malendus, 

cel n'enn i at kin report sa dolur. 

N'i vint amferm de nul'amfermetét, quant il l'apelet, sempres nen ait sanctét. 

Alquant i vunt, 

aquant se funt porter, 

si veirs miracles lur ad Deus mustrét, 

ki vint plurant, cantant l'en fait raler. 

Venget li reis, 

Cil dui seniur ki l'empirie guvernent, quant il i veient les vertuz si apertes,
il le receivent, 

sil plorent 

e sil servent. 

Alques par pri e le plus par podeste vunt en avant, 

si derumpent la presse. 

Sainz Boneface, que l'um martir apelet, aveit an Rome un'eglise mult bele, 

iloec an portent danz Alexis acertes, 

et attement le posent a la terre. 

La gent de Rome, ki tant l'unt desirrét, seat jurz le tenent sor terre a
podestét. 

Grant est la presse, 

si nus purrat venger ; 

nel estuet demander, 

de tutes parz l'unt si avirunét, 

c'est avis 

unches hom n'i poet habiter. 

Al sedme jurn fut faite la herberge a cel saint cors, a la gemme celeste. 

En sus s'en traient, 

si alascet la presse, 

voillent o nun, sil laissent metra an terre. 

Ço peiset els, 

mais altre ne puet estra. 

Ja cil d'Espaigne ne s'en deivent turner liez. 

Ad ancensers, ad oriés candelabres, clers revestuz an albes et an capes metent
le cors enz en sarqueu de marbre. 

Alquant i cantent, 

li pluisur jetent lermes, 

ja le lur voil de lui ne desevrassent. 

D'or e de gemmes fut li sarqueus parez pur cel saint cors qu'il i deivent poser.

En terre el metent par vive poëstét. 

Pluret li poples de Rome la citét, 

suz ciel n'at home kis puisset atarger. 

Or n'estot dire del pedra e de la medra e de la spuse cum il s'en doloserent, 

quer tuit en unt lor voiz si atempredes que tuit le plainstrent e tuit le
doloserent. 

Nostre Franceis i descendrunt a pied, 

Cel jurn i out cent mil lairmes pluredes. 

Desur terre nel pourent mais tenir, 

voilent o non, sil laissent enfodir. 

Prenent congét al cors saint Alexis 

e si li preient que d'els ait mercit, 

al son seignor il lur seit boens plaidiz. 

Vait s'en li pople. 

Le pere e la medra e la pulcela unches ne desevrerent, 

ansemble furent jusqu'a Deu s'en ralerent, 

lur cumpainie fut bone et honorethe, 

Truverunt nos e morz e detrenchez, 

par cel saint cors sunt lur anames salvedes. 

Sainz Alexis est el ciel senz dutance, ensembl'ot Deu e la compaignie as
angeles, od la pulcela dunt il se fist si estranges. 

Or l'at od sei, 

ansemble sunt lur anames, 

ne vus sai dirre cum lur ledece est grande. 

Cum bone peine, Deus, e si boen servise fist cel saint homo en cesta mortel
vide, 

quer or est s'aname de glorie replenithe ! 

Ço ad ques volt, 

nïent n'est a dire, 

ensor tut e si veit Deu medisme. 

Leverunt nos en bieres sur sumers, 

Las, malfeüz, cum esmes avoglez, 

quer ço veduns que tuit sumes desvez, 

de noz pechez sumes si ancumbrez 

la dreite vide nus funt tres oblïer. 

Par cest saint home doüssum ralumer. 

Aiuns, seignors, cel saint home en memorie, 

si li preiuns que de toz mals nos tolget, en icest siecle nus acat pais e
glorie, et en cel altra la plus durable glorie, 

en ipse verbe sin dimes : 

Si nus plurrunt de doel e de pitet, 

Enfuerunt nos en aitres de musters ; 

N'en mangerunt ne lu ne porc ne chen. » 

Respunt Rollant : 

« Sire, mult dites bien. » 

Rollant ad mis l'olifan a sa buche, 

Empeint le ben, 

par grant vertut le sunet. 

Halt sunt li pui 

e la voiz est mult lunge, 

Granz.XXX. liwes l'oïrent il respundre. 

Karles l'oït e ses cumpaignes tutes. 

Ço dit li reis : 

« Bataille funt nostre hume ! » 

E Guenelun li respundit encuntre : 

« S'altre le desist, ja semblast grant mençunge ! » 

Li quens Rollant, par peine e par ahans, Par grant dulor sunet sun olifan. 

Par mi la buche en salt fors li cler sancs. 

De sun cervel le temple en est rumpant. 

Del corn qu'il tient l'oïe en est mult grant : 

Karles l'entent, ki est as porz passant. 

Naimes li duc l'oïd, 

si l'escultent li Franc. 

Ce dist li reis : 

« Jo oi le corn Rollant ! 

Unc nel sunast, se ne fust cumbatant. » 

Guenes respunt : 

« De bataille est nïent ! 

Ja estes veilz e fluriz e blancs ; 

Par tels paroles vus resemblez enfant. 

Asez savez le grant orgoill Rollant ; 

Ço est merveille que Deus le soefret tant. 

Ja prist il Noples seinz le vostre comant ; 

Fors s'en eissirent li Sarrazins dedenz, 

Sis cumbatirent al bon vassal Rollant. 

Puis od les ewes lavat les prez del sanc ; 

Pur cel le fist ne fust aparissant. 

Pur un sul levre vait tute jur cornant. 

Devant ses pers vait il ore gabant. 

Suz cel n'ad gent ki l'osast querre en champ. 

Car chevalcez ! 

Pur qu'alez arestant ? 

Tere Major mult est loinz ça devant. » 

Li quens Rollant ad la buche sanglente, 

De sun cervel rumput en est li temples. 

L'olifan sunet a dulor e a peine. 

Karles l'oït 

Dominedeu devemps lauder et a sus sancz honor porter ; 

in su'amor cantomps del ·sanz quae por lui augrent granz aanz ; 

et or es temps 

et si est biens quae nos cantumps de sant Lethgier. 

e ses Franceis l'entendent. 

Primos didrai vos dels honors quae il awret ab duos seniors ; 

apres ditrai vos dels aanz que li suos corps susting si granz, et Ewruïns, cil
deumentiz, que lui a grand torment occist. 

Quant infans fud, donc a ciels temps, al rei lo duistrent soi parent qui donc
regnevet a ciel di : 

cio fud Lothiers, fils Baldequi. 

Ille amat Deu, 

lo covit ; 

rovat que litteras apresist. 

Didun, l'ebisque de Peitieus, lui ·l comandat ciel reis Lothiers. 

Il lo reciut, 

tam ben en fist, 

Ço dist li reis : 

ab u· magistre sempre ·l mist qui ·llo doist bien de ciel saveir, don Deu servir
per bona feid. 

Et, cum il l'aut doit de ciel art, rende ·l qui lui lo comandat. 

Il lo reciu, 

bien lo nonrit ; 

cio fud lonx temps ob se lo ·s ting. 

Deus l'exaltat cui el servid, 

de Sanct MAXENZ abbas divint. 

Ne fud nuls om del son juvent qui mieldre fust donc a ciels temps ; 

perfectus fud in caritet, 

fid aut ·il grand et veritet, 

« Cel corn ad lunge aleine ! » 

et in raizons bels oth sermons ; 

humilitet oth por trestoz. 

Cio sempre fud 

et ja si er : 

qui fai lo bien, laudaz enn - er ; 

et sanz Letgiers sempre fud bons, 

sempre fist bien u que el pod. 

Davant lo rei en fud laudez ; 

cum il l'audit, fu ·li ·n amet. 

A se ·l mandat 

Respont dux Neimes : 

et cio li dist : a curt fust, sempre lui servist. 

Il l'exaltat 

e l'onorat, 

sa gratia li per donat ; 

et hunc tam bien que il en fist, de Hostedun evesqu'en fist. 

Quandius visquet ciel reis Lothiers, bien honorez fud sancz Lethgiers. 

Il se fud morz, 

damz i fud granz. 

Cio controverent baron franc, por cio que fud de bona feit, de Chielperig
feïssent rei. 

Un compt'i oth, 

« Baron i fait la peine ! 

pres ·en l'estrit ; 

ciel eps num auret Evruï. 

Ne vol reciwre Chielperin, mais li seu fredre Theoiri ; 

ne ·l condignet nuls de sos pers, 

rei volunt fair'estre so gred. 

Il lo presdrent tuit a conseil, 

estre so gret en fisdren rei. 

Et Ewruïns ott - en gran dol, porr - o que ventre no ·ls en poth. 

Por ciel tel duol rova ·s clergier, 

si s'en intrat in un monstier. 

Bataille i ad, par le men escïentre. 

Reis Chielperics tam bien en fist, 

de sanct Lethgier consilier fist. 

Quandius al suo conseil edrat, incontra Deu ben si garda, 

lei consentit 

et observat, 

et son regnet ben dominat. 

Ja fud tels om, Deu inimix, qui l'encusat ab Chielpering. 

L'ira fud granz cum de senior, 

et sancz Lethgiers oc s'ent pavor. 

Ja lo sot bien, 

Cil l'at traït ki vos en roevet feindre. 

il le celat, 

a nuil omne no ·l demonstrat. 

Quant ciel'irae tels esdevint, Paschas furent in eps cel di. 

Et sancz Lethgiers fist son mistier. 

Missae cantat, 

fist ·lo mul bien ; 

pobl'e ·nlo rei communïat 

et sens cumgiet si s'en ralat. 

Reis Chielperics, cum il l'audit, presdra sos meis, 

a lui ·s tramist ; 

Adubez vos, 

cio li mandat que revenist, sa gratia per tot ouist. 

Et sancz Lethgiers ne ·s soth mesfait ; 

cum vit les meis, a lui ralat. 

Il cio li dist 

et adunat : 

« Tos consiliers ja non estrai ; 

meu'evesquet ne ·m lez teneir por te qui sempre ·m vols aveir. 

En u· monstier me laiss'intrer ; 

pos ci non posc, 

lai vol ester ». 

si criez vostre enseigne, 

Enviz lo fist, non voluntiers ; 

laisse ·l intrar in u· monstier. 

Cio fud Lusos ut il intrat ; 

clerj'Ewruï illo trovat. 

Cil Ewruïns molt li vol mel, toth per enveja, non por el. 

Et sancz Lethgiers fist so· mistier, 

Ewruï prist a castïier. 

Ciel'ira grand et ciel corropt, cio li preia, laissas lo toth. 

Fus ·li por Deu, ne fus por lui, cio li preia, paia ·s'ab lui. 

Et Ewruïns fist fincta pais ; 

Si sucurez vostre maisnee gente : 

cio demonstrat que si paias. 

Quandius in ciel monstier instud, cio demonstrat, amix li fust. 

Mais en avant vos cio aureiz, com ill edrat per mala feid. 

Rex Chielperings il se fud mors ; 

per lo regnet lo sowrent tost. 

Vindrent parent e lor amic, li sanct Lethgier, li Ewruï ; 

cio confortent ad ambes duos, que s'ent ralgent in lor honors. 

Et sancz Lethgiers den fistdra bien, quae s'en ralat en s'evequiet ; 

et Ewruïns den fisdra mel, quae donc deveng anatemez. 

Son quev que il a coronet, toth lo laisera recimer. 

Asez oez que Rollant se dementet ! » 

Dominedeu, il lo laissat 

et a dïable ·s comandat. 

Qui donc fud mels et a lui vint, il voluntiers semper reciut. 

Cum fulc en aut grand adunet, lo regne prest a deuaster. 

A foc, a flamma vai ardant et a gladïes percutan. 

Por quant il pot, tan fai de mel, 

por Deu ne ·l volt ·il observer. 

Ciel ne fud nez de medre vius qui tal exercite vidist. 

Ad Ostedun, a cilla ciu, donc sanct Lethgier vai asalir. 

Ne pot intrer en la ciutet, 

Li empereres ad fait suner ses corns. 

defors l'asist, 

fist ·i gran mel. 

Et sancz Lethgiers mul en fud trist por ciel tel mel quae defors vid. 

Sos clerjes pres ·il revestiz 

et ob ses croix fors s'en exit. 

Porr - o ·n exit, 

vol ·li preier quae tot ciel mel laisses por Dieu. 

Ciel Ewruïns, qual hora ·l vid, penre ·l rovat, 

lïer lo fist. 

HOR EN AUREZ LAS POENAS granz quae il en fisdra, li tiranz. 

Franceis descendent, 

Li perfides tam fud cruels, 

lis ols del cap li fai crever. 

Cum si l'aut fait, mis ·l en reclus ; 

ne soth nuls om qu'es devengunz. 

A terra joth, 

mult fo afflicz ; 

non oct ob se cui en calsist. 

Super lis piez ne pod ester qui toz los at ·il condemnets. 

Am las lawras li fai talier hanc la lingua quae aut in quiev. 

Cum si l'aut toth vituperet, dist Ewruïns qui tan fud mels : 

si adubent lor cors D'osbercs e de helmes e d'espees a or. 

« Hor a perdud don Deu parler, 

ja non podra mais Deu lauder ». 

Sed il non ad lingu'a parler, Deus exaudis lis sos pensaez ; 

et si el non ad ols carnels, en cor los ad etspiritels ; 

et si en corps a grand torment, l'anima ·n awra consolament. 

Guenes oth num cui ·l comandat ; 

la jus en cartres l'en menat, 

et en Fescant, in ciel monstier, illo reclusdrent sanct Lethgier. 

Dominedeus in ciel flaiel i visitet Lethgier, son serw. 

La labï'a li restauret, 

Escuz unt genz e espiez granz e forz, E gunfanuns blancs e vermeilz e blois. 

si cum des anz Deu pres lauder ; 

et hanc en aut merci si grand, parler lo fist si cum des anz. 

Doc pres Lethgiers a preïier, 

poble ben fist credre in Dieu. 

Et Ewruïs, cum il l'audit, credre ·nne ·l pot antro que ·l vid. 

Cum il lo vid, fud corroptios, 

donc oct ab lui dures raizons. 

Li cors exastra al tirant ; 

peis li promest ad en avant. 

A grand furor, a gran flaiel, si ·l recommand'a Laudebert. 

Es destrers muntent tuit li barun de l'ost. 

Cio li rova, et noit et di, mel li fesist dontre qu'el viu. 

Ciel Laudebert fura buons om 

et sanct Lethgier duis a son dom. 

Il li vol faire mult amet ; 

bewre li rova aporter. 

Uarda, 

si vid grand claritet ; 

de cel vindre, 

fud de par Deu. 

Si cum ruörs in cel es granz, 

Brochent ad ait tant cum durent li port. 

e si cum flamm'es clar ardanz. 

Cil Laudeberz, qual hora ·l vid, torne s'als altres, 

si ·llor dist : 

« Ciest omne tel mult aima Dieus, por cui tels causa vin· de ciel ». 

Por ciels signes que vidrent tels, Deu presdrent mult a conlauder. 

Tuit li omne de ciel païs, trestuit apresdrent a venir. 

Et sancz Lethgiers lis predïat, 

Dominedeu il les lucrat. 

Rendet ciel fruit espiritel quae Deus li auret per donet. 

cil li pesat ; 

N'i ad celoi a l'altre ne parolt : 

occidere ·lo commandat. 

Quatr'omnes i tramist armez que lui alessunt decoller. 

Li tres vindrent a sanct Lethgier, 

jus se giterent a sos piez ; 

de lor pechietz que aurent faiz, il lor absols 

et perdonat. 

Lo quarz, uns fel, nom a Uadart, ab un inspieth lo decollat. 

Et cum ill aud tollut lo quiev, lo corps estera sobre ·ls piez ; 

cio fud lonx dis que non cadit. 

Lai s'aprosmat que lui firid ; 

« Se veïssum Rollant einz qu'il fust mort, Ensembl'od lui i durrïums granz
colps. » 

entro talia los pez de jus, lo corps estera sempre sus. 

Del corps asaz l'avez audit et dels flaiels que grand· sustint. 

L'anima reciunt Dominedieus, 

als altres sanz en vai en ciel. 

Il nos aiud ob ciel senior, por cui sustinc tels passïons. 

Pro Deo amur et pro Christian poblo et nostro commun salvament, d'ist di in
avant, in quant Deus savir et podir me dunat, si salvarai eo cist meon fradre
Karlo et in aiudha et in cadhuna cosa, si cum om per dreit son fradra salvar
dift, in o quid il mi altresi fazet. 

Et ab Ludher nul plaid nunquam prindrai qui meon vol cist meon fradre Karle in
damno sit. 

Si Lodhuvigs sagrament, que son fradre Karlo jurat, conservat, et Karlus, meos
sendra, de suo part non los tanit, si jo returnar non l'int pois, ne jo ne neuls
cui eo returnar int pois, in nulla aiudha contra Lodhuwig nun li ju er. 

De ço qui calt ? 

car demuret i unt trop. 

Esclargiz est li vespres e li jurz. 

Cuntre le soleil reluisent cil adub, 

Osbercs e helmes i getent grant flabur, E cil escuz, ki ben sunt peinz a flurs,
E cil espiez, cil oret gunfanun. 

Li empereres cevalchet par irur E li Franceis dolenz e curoçus ; 

N'i ad celoi ki durement ne plurt, 

E de Rollant sunt en mult grant poür. 

Li reis fait prendre le cunte Guenelun, 

Sil cumandat as cous de sa maisun. 

Tut li plus maistre en apelet, Besgun : 

« Ben le me guarde, si cume tel felon ! 

De ma maisnee ad faite traïsun. » 

Cil le receit, 

s'i met.C. cumpaignons De la quisine, des mielz e des peiurs. 

Icil li peilent la barbe e les gernuns, 

Cascun le fiert.IIII. colps de sun puign, 

Ben le batirent a fuz e a bastuns 

E si li metent el col un caeignun, 

Si l'encaeinent altresi cum un urs ; 

Sur un sumer l'unt mis a deshonor. 

Tant le guardent quel rendent a Charlun. 

Halt sunt li pui e tenebrus e grant, AOI. Li val parfunt e les ewes curant. 

Sunent cil graisle e derere e devant 

E tuit rachatent encuntre l'olifant. 

Li empereres chevalchet ireement E li Franceis curuçus e dolent ; 

N'i ad celoi n'i plurt e se dement, 

E prient Deu qu'il guarisset Rollant Josque il vengent el camp cumunement : 

Ensembl'od lui i ferrunt veirement. 

De ço qui calt ? 

car ne lur valt nient. 

Demurent trop, 

n'i poedent estre a tens. 

Par grant irur chevalchet li reis Charles ; 

Desur sa brunie li gist sa barbe blanche. 

Puignent ad ait tuit li barun de France ; 

N'i ad icel ne demeint irance Que il ne sunt a Rollant le cataigne, Ki se cumbat
as Sarrazins d'Espaigne, 

Si est blecet, 

ne quit que anme i remaigne. 

Deus ! quels seisante humes i ad en sa cumpaigne ! 

Unches meillurs n'en out reis ne cataignes. 

Rollant reguardet es munz e es lariz ; 

De cels de France i veit tanz morz gesir, 

E il les pluret cum chevaler gentill : 

« Seignors barons, de vos ait Deus mercit ! 

Tutes voz anmes otreit il pareïs, 

En saintes flurs il les facet gesir ! 

Meillors vassals de vos unkes ne vi. 

Si lungement tuz tens m'avez servit, A oes Carlon si granz païs cunquis ! 

Li empereres tant mare vos nurrit ! 

Tere de France, mult estes dulz païs, Oi desertet a tant ruboste exill ! 

Barons franceis, pur mei vos vei murir : 

Jo ne vos pois tenser ne guarantir ; 

Aït vos Deus, ki unkes ne mentit ! 

Oliver, frere, vos ne dei jo faillir. 

De doel murra, se altre ne m'i ocit. 

Sire cumpainz, alum i referir ! » 

Li quens Rollant el champ est repairet. 

Tient Durendal, 

cume vassal i fiert. 

Faldrun de Pui i ad par mi trenchet, E.XXIIII. de tuz les melz preisez : 

Ja mais n'iert home plus se voeillet venger. 

Si cum li cerfs s'en vait devant les chiens, Devant Rollant si s'en fuient
paiens. 

Dist l'arcevesque : 

« Asez le faites ben ! 

Itel valor deit aveir chevaler Ki armes portet e en bon cheval set : 

En bataille deit estre forz e fiers, 

U altrement ne valt.IIII. deners, 

Einz deit monie estre en un de cez mustiers, 

Si prierat tuz jurz por noz peccez. » 

Respunt Rollant : 

« Ferez, 

nes esparignez ! » 

A icest mot l'unt Francs recumencet. 

Mult grant damage i out de chrestïens. 

Home ki ço set que ja n'avrat prisun En tel bataill fait grant defensïon : 

Pur ço sunt Francs si fiers cume leuns. 

Siet el cheval qu'il apelet Gaignun, 

Brochet le ben, 

si vait ferir Bevon : 

Icil ert sire de Belne e de Digun. 

L'escut li freint 

e l'osberc li derumpt, Que mort l'abat seinz altre descunfisun. 

Puis ad ocis Yvoeries e Ivon, Ensembl'od els Gerard de Russillun. 

Li quens Rollant ne li est guaires loign ; 

Dist al paien : 

« Damnesdeus mal te duinst ! 

A si grant tort m'ociz mes cumpaignuns ! 

Colp en avras einz que nos departum, 

E de m'espee enquoi savras le nom. » 

Vait le ferir en guise de baron. 

Trenchet li ad li quens le destre poign, 

Puis prent la teste de Jurfalen le Blund ; 

Icil ert filz al rei Marsiliun. 

Paien escrient : 

« Aïe nos, Mahum ! 

Li nostre deu, vengez nos de Carlun ! 

En ceste tere nus ad mis tels feluns Ja pur murir le camp ne guerpirunt. » 

Dist l'un a l'altre : 

« E ! car nos en fuiums ! » 

A icest mot tels.C. milie s'en vunt, 

Ki ques rapelt, ja n'en returnerunt. 

De ço qui calt ? 

Se fuït s'en est Marsilies, Remés i est sis uncles Marganices, Ki tint
Kartagene, al frere Garmalie E Ethiope, une tere maldite. 

La neire gent en ad en sa baillie ; 

Granz unt les nes e lees les oreilles, 

E sunt ensemble plus de cinquante milie. 

Icil chevalchent fierement e a ire, 

Puis escrient l'enseigne paienime. 

Ço dist Rollant : 

« Ci recevrums matyrie, 

E or sai ben n'avons guaires a vivre ; 

Mais tut seit fel cher ne se vende primes ! 

Ferez, seignurs, des espees furbies, 

Si calengez e voz cors e voz vies, 

Que dulce France par nus ne seit hunie ! 

Quant en cest camp vendrat Carles mi sire, De Sarrazins verrat tel discipline,
Cuntre un des noz en truverat morz.XV., 

Ne lesserat que nos ne beneïsse. » 

Quan Rollant veit la contredite gent, Ki plus sunt neirs que nen est arrement Ne
n'unt de blanc ne mais que sul les denz, Ço dist li quens : 

« Or sai jo veirement Que hoi murrum, par le mien escïent. 

Ferez, Franceis, 

car jol vos recumenz ! » 

Dist Oliver : 

« Dehet ait li plus lenz ! » 

A icest mot Franceis se fierent enz. 

Quant paien virent que Franceis i out poi, Entr'els en unt e orgoil e cunfort. 

Dist l'un a l'altre : 

« L'empereor ad tort. » 

Li Marganices sist sur un ceval sor, 

Brochet le ben des esperuns a or, 

Fiert Oliver derere en mi le dos. 

Le blanc osberc li ad descust el cors, 

Par mi le piz sun espiet li mist fors, 

E dit aprés : 

« Un col avez pris fort ! 

Carles li Magnes mar vos laissat as porz ! 

Tort nos ad fait, 

nen est dreiz qu'il s'en lot, 

Kar de vos sul ai ben venget les noz. » 

Oliver sent que a mort est ferut. 

Tient Halteclere, dunt li acer fut bruns, 

Fiert Marganices sur l'elme a or, agut, 

E flurs e cristaus en acraventet jus ; 

Trenchet la teste d'ici qu'as denz menuz, 

Brandist sun colp, 

si l'ad mort abatut, 

E dist aprés : 

« Paien mal aies tu ! 

Iço ne di que Karles n'i ait perdut. 

Ne a muiler ne a dame qu'aies veüd N'en vanteras el regne dunt tu fus Vaillant a
un dener que m'i aies tolut, 

Ne fait damage ne de mei ne d'altrui. » 

Aprés escriet Rollant qu'il li aiut. 

Oliver sent qu'il est a mort nasfret. 

De lui venger ja mais ne li ert sez. 

En la grant presse or i fiert cume ber, 

Trenchet cez hanstes e cez escuz buclers E piez e poinz e seles e costez. 

Ki lui veïst Sarrazins desmembrer, Un mort sur altre geter, De bon vassal li
poüst remembrer. 

L'enseigne Carle n'i volt mie ublïer : 

Munjoie escriet e haltement e cler ; 

Rollant apelet, sun ami e sun per : 

« Sire cumpaign, a mei car vus justez ! 

A grant dulor ermes hoi desevrez. » 

Rollant reguardet Oliver al visage ; 

Teint fut e pers, desculuret e pale. 

Li sancs tuz clers par mi le cors li raiet ; 

Encuntre tere en cheent les esclaces. 

« Deus, dist li quens, or ne sai jo que face. 

Sire cumpainz, mar fut vostre barnage ! 

Jamais n'iert hume ki tun cors cuntrevaillet. 

E ! France dulce, cun hoi remendras guaste De bons vassals, cunfundue e chaiete
! 

Li emperere en avrat grant damage. » 

A icest mot sur sun cheval se pasmet. 

Tant ad seinet li oil li sunt trublet. 

Ne loinz ne prés ne poet vedeir si cler Que reconoistre poisset nuls hom mortel.

Sun cumpaignun, cum il l'at encuntret, Sil fiert amunt sur l'elme a or gemet, 

Tut li detrenchet d'ici qu'al nasel ; 

Mais en la teste ne l'ad mie adeset. 

A icel colp l'ad Rollant reguardet, 

Si li demandet dulcement e suef : 

« Sire cumpain, faites le vos de gred ? 

Ja est ço Rollant, ki tant vos soelt amer ! 

Par nule guise ne m'avez desfïet ! » 

Dist Oliver : 

« Or vos oi jo parler. 

Jo ne vos vei, 

veied vus Damnedeu ! 

Ferut vos ai, 

car le me pardunez ! » 

Rollant respunt : 

« Jo n'ai nïent de mel. 

Jol vos parduins ici e devant Deu. » 

A icel mot l'un a l'altre ad clinet : 

Oliver sent que la mort mult l'angoisset. 

Ansdous les oilz en la teste li turnent, 

L'oïe pert e la veüe tute ; 

Descent a piet, 

a la tere se culchet, 

Durement en halt si recleimet sa culpe, 

Cuntre le ciel ambesdous ses mains juintes, Si priet Deu que pareïs li dunget E
beneïst Karlun e France dulce, Sun cumpaignun Rollant sur tuz humes. 

Falt li le coer, 

le helme li embrunchet, 

Trestut le cors a la tere li justet. 

Morz est li quens, que plus ne se demuret. 

Rollant li ber le pluret, 

sil duluset ; 

Ja mais en tere n'orrez plus dolent hume. 

Or veit Rollant que mort est sun ami, Gesir adenz, a la tere sun vis. 

Mult dulcement a regreter le prist : 

« Sire cumpaign, tant mar fustes hardis ! 

Ensemble avum estet e anz e dis, 

Nem fesis mal 

ne jo nel te forsfis. 

Quant tu es mor, dulur est que jo vif. » 

A icest mot se pasmet li marchis Sur sun ceval que cleimet Veillantif. 

Afermet est a ses estreus d'or fin : 

Quel part qu'il alt, ne poet mie chaïr. 

Ainz que Rollant se seit aperceüt, De pasmeisuns guariz ne revenuz, Mult grant
damage li est apareüt : 

Morz sunt Franceis, 

tuz les i ad perdut, Senz l'arcevesque e senz Gualter de l'Hum. 

Repairez est des muntaignes jus ; 

A cels d'Espaigne mult s'i est cumbatuz ; 

Mort sunt si hume, 

sis unt paiens vencut ; 

Voeillet o nun, desuz cez vals s'en fuit, 

Si reclaimet Rollant, qu'il li aiut : 

« E ! gentilz quens, vaillanz hom, u ies tu ? 

Unkes nen oi poür la u tu fus. 

Ço est Gualter, ki cunquist Maëlgut, Li niés Droün, al vieill e al canut ! 

Pur vasselage suleie estre tun drut. 

Ma hanste est fraite e percet mun escut, E mis osbercs desmailet e rumput ; 

Sempres murrai, 

mais cher me sui vendut. » 

A icel mot l'at Rollant entendut ; 

Le cheval brochet, 

si vient poignant vers lui. 

Rollant ad doel, 

si fut maltalentifs ; 

En la grant presse cumencet a ferir. 

De cels d'Espaigne en ad getet mort.XX., E Gualter.VI. e l'arcevesque.V. 

Dient paien : 

« Feluns humes ad ci ! 

Guardez, seignurs, qu'il n'en algent vif. 

Tut par seit fel ki nes vait envaïr, E recreant ki les lerrat guarir ! » 

Dunc recumencent e le hu e le cri ; 

De tutes parz lé revunt envaïr. 

Li quens Rollant fut noble guerrer, 

Gualter de Hum est bien bon chevaler, Li arcevesque prozdom e essaiet : 

Li uns ne volt l'altre nïent laisser. 

En la grant presse i fierent as paiens. 

Mil Sarrazins i descendent a piet 

E a cheval sunt.XL. millers ; 

Men escïentre, nes osent aproismer. 

Il lor lancent e lances e espiez, E wigres e darz e museras e agiez e gieser. 

As premers colps i unt ocis Gualter, Turpins de Reins tut sun escut percet,
Quasset sun elme, 

si l'unt nasfret el chef, E sun osberc rumput e desmailet, Par mi le cors
nasfret de.IIII. espiez ; 

Dedesuz lui ocient sun destrer. 

Or est grant doel, quant l'arcevesque chiet. 

Turpins de Reins, quant se sent abatut, De.IIII. espiez par mi le cors ferut,
Isnelement li ber resailit sus ; 

Rollant reguardet, 

puis si li est curut, 

E dist un mot : 

« Ne sui mie vencut ! 

Ja bon vassal nen ert vif recreüt. » 

Il trait Almace, s'espee d'acer brun, 

En la grant presse mil colps i fiert e plus. 

Puis le dist Carles qu'il n'en esparignat nul : 

Tels.IIII. cenz i troevet entur lui, Alquanz nafrez, alquanz par mi ferut, 

S'i out d'icels ki les chefs unt perdut. 

Ço dit la Geste e cil ki el camp fut : Li ber Gilie, por qui Deus fait vertuz, E
fist la chartre el muster de Loüm. 

Ki tant ne set, ne l'ad prod entendut. 

Li quens Rollant gentement se cumbat, 

Mais le cors ad tressuët e mult chalt. 

En la teste ad e dulor e grant mal : 

Rumput est li temples, por ço que il cornat. 

Mais saveir volt se Charles i vendrat : 

Trait l'olifan, 

fieblement le sunat. 

Li emperere s'estut, 

si l'escultat : 

« Seignurs, dist il, mult malement nos vait ! 

Rollant mis niés hoi cest jur nus defalt. 

Jo oi al corner que guaires ne vivrat. 

Ki estre i voelt isnelement chevalzt ! 

Sunez voz grasles tant que en cest ost ad ! » 

Seisante milie en i cornent si halt 

Sunent li munt 

e respondent li val : 

Paien l'entendent, 

nel tindrent mie en gab ; 

Dit l'un a l'altre : 

« Karlun avrum nus ja ! » 

Dient paien : 

« L'emperere repairet : 

De cels de France oëz suner les graisles ! 

Se Carles vient, de nus i avrat perte. 

Se Rollant vit, nostre guerre novelet, 

Perdud avuns Espaigne, nostre tere. » 

Tels.IIII. cenz s'en asemblent a helmes, E des meillors ki el camp quient estre
: 

A Rollant rendent un estur fort e pesme. 

Or ad li quens endreit sei asez que faire. 

Li quens Rollant, quant il les veit venir, Tant se fait fort e fier e maneviz !

Ne lur lerat tant cum il serat vif. 

Siet el cheval qu'om cleimet Veillantif, 

Brochet le bien des esperuns d'or fin, 

En la grant presse les vait tuz envaïr, Enseml'od lui arcevesques Turpin. 

Dist l'un a l'altre : 

Ça vus traiez, ami ! 

De cels de France les corns avuns oït : 

Carles repairet, li reis poësteïfs. » 

Li quens Rollant unkes n'amat cuard, Ne orguillos, ne malvais hume de male part,
Ne chevaler, se il ne fust bon vassal. 

Li arcevesques Turpin en apelat : 

« Sire, a pied estes, 

e jo sui a ceval : 

Pur vostre amur ici prendrai estal ; 

Ensemble avruns e le ben e le mal, 

Ne vos lerrai pur nul hume de car. 

Encui rendruns a paiens cest asalt. 

Les colps des mielz, cels sunt de Durendal. » 

Dist l'arcevesque : 

« Fel seit ki ben n'i ferrat ! 

Carles repairet, ki ben nus vengerat. » 

Paien dient : 

« Si mare fumes nez ! 

Cum pesmes jurz nus est hoi ajurnez ! 

Perdut avum noz seignurs e noz pers ; 

Carles repeiret od sa grant ost, li ber ; 

De cels de France odum les graisles clers ; 

Grant est la noise de Munjoie escrier. 

Li quens Rollant est de tant grant fiertet Ja n'ert vencut pur nul hume carnel.

Lançuns a lui, 

puis sil laissums ester. » 

E il si firent darz e wigres asez, Espiez e lances e museraz enpennez ; 

L'escut Rollant unt frait e eströet E sun osberc rumput e desmailet ; 

Mais enz el cors ne l'unt mie adeset. 

Mais Veillantif unt en.XXX. lius nafret 

Desuz le cunte, si l'i unt mort laisset. 

Paien s'en fuient, 

puis sil laisent ester. 

Li quens Rollant i est remés a pied. 

Paien s'en fuient, curuçus e irez ; 

Envers Espaigne tendent de l'espleiter. 

Li quens Rollant nes ad dunt encalcer : 

Perdut i ad Veillantif, sun destrer ; 

Voellet o nun, remés i est a piet. 

A l'arcevesque Turpin alat aider. 

Sun elme ad or li deslaçat del chef, 

Si li tolit le blanc osberc leger, 

E sun blialt li ad tut detrenchet ; 

En ses granz plaies les pans li ad butet ; 

Cuntre sun piz puis si l'ad enbracet, 

Sur l'erbe verte puis l'at suef culchet. 

Mult dulcement li ad Rollant preiet : 

« E ! gentilz hom, car me dunez cunget : 

Noz cumpaignuns, que oümes tanz chers, Or sunt il morz, 

nes i devuns laiser. 

Joes voell aler querre e entercer, Dedevant vos juster e enrenger. » 

Dist l'arcevesque : 

« Alez 

e repairez ! 

Cist camp est vostre, mercit Deu, vostre e mien. » 

Rollant s'en turnet, 

par le camp vait tut suls, 

Cercet les vals 

e si cercet les munz. 

Iloec truvat Gerin e Gerer sun cumpaignun, 

E si truvat Berenger e Attun, 

Iloec truvat Anseïs e Sansun, 

Truvat Gerard le veill de Russillun. 

Par uns e uns les ad pris le barun, 

A l'arcevesque en est venuz a tut, 

Sis mist en reng dedevant ses genuilz. 

Li arcevesque ne poet muer n'en plurt, 

Lievet sa main, 

fait sa beneïçun. 

Aprés ad dit : 

« Mare fustes, seignurs ! 

Tutes voz anmes ait Deus li Glorius, 

En pareïs les metet en sentes flurs ! 

La meie mort me rent si anguissus ! 

Ja ne verrai le riche empereür. » 

Rollant s'en turnet, 

le camp vait recercer, 

Sun cumpaignun ad truvet, Oliver. 

Encuntre sun piz estreit l'ad embracet ; 

Si cum il poet a l'arcevesque en vent, 

Sur un escut l'ad as altres culchet, 

E l'arcevesque l'ad asols e seignet. 

Idunc agreget le doel e la pitet. 

Ço dit Rollant : 

« Bels cumpainz Oliver, Vos fustes filz al duc Reiner Ki tint la marche del val
de Runers. 

Pur hanste freindre e pur escuz peceier, Pur orgoillos veintre e esmaier E pur
prozdomes tenir e cunseiller E pur glutun veintre e esmaier, En nule tere n'ad
meillor chevaler. » 

Li quens Rollant, quant il veit mort ses pers E Oliver, qu'il tant poeit amer,
Tendrur en out, 

cumencet a plurer. 

En sun visage fut mult desculurez ; 

Si grant doel out que mais ne pout ester : 

Voeillet o nun, a tere chet pasmet. 

Dist l'arcevesque : 

« Tant mare fustes, ber ! » 

Li arcevesques, quant vit pasmer Rollant, Dunc out tel doel unkes mais n'out si
grant. 

Tendit sa main, 

si ad pris l'olifan. 

En Rencesvals ad un'ewe curant ; 

Aler i volt, 

sin durrat a Rollant. 

Sun petit pas s'en turnet cancelant. 

Il est si fieble qu'il ne poet en avant ; 

N'en ad vertut, 

trop ad perdut del sanc. 

Einz que om alast un sul arpent de camp, Falt li le coer, 

si est chaeit avant. 

La sue mort l'i vait mult angoissant. 

Li quens Rollant revient de pasmeisuns : 

Sur piez se drecet, 

mais il ad grant dulur. 

Guardet aval 

e si guardet amunt : 

Sur l'erbe verte, ultre ses cumpaignuns, La veit gesir le nobilie barun, 

Ço est l'arcevesque, que Deus mist en sun num. 

Cleimet sa culpe, 

si reguardet amunt, 

Cuntre le ciel amsdous ses mains ad juinz, 

Si priet Deu que pareïs li duinst. 

Morz est Turpin, le guerreier Charlun. 

Par granz batailles e par mult bels sermons Cuntre paiens fut tuz tens campiuns.

Deus li otreit seinte beneïçun ! 

Li quens Rollant veit l'arcevesque a tere ; 

Defors sun cors veit gesir la buele. 

Desuz le frunt li buillit la cervele ; 

Desur sun piz, entre les dous furceles, Cruisiedes ad ses blanches mains, les
beles. 

Forment le pleignet a la lei de sa tere : 

« E ! gentilz hom, chevaler de bon'aire Hoi te cumant al Glorius celeste. 

Ja mais n'ert hume plus volenters le serve. 

Dés les apostles ne fut hom tel prophete Pur lei tenir e pur humes atraire. 

Ja la vostre anme nen ait sufraite ! 

De pareïs li seit la porte uverte ! » 

Ço sent Rollant que la mort li est prés : 

Par les oreilles fors s'e ist la cervel. 

De ses pers priet Deu ques apelt, E pois de lui a l'angle Gabriel. 

Prist l'olifan, que reproce n'en ait, E Durendal s'espee en l'altre main. 

Dun arcbaleste ne poet traire un quarrel, Devers Espaigne en vait en un guaret ;

Muntet un tertre ; 

desuz un arbres bel, Quatre perruns i ad, de marbre faiz ; 

Sur l'erbe verte si est caeit envers ; 

La s'est pasmet, 

kar la mort li est prés. 

Halt sunt li pui e mult halt les arbres. 

Quatre perruns i ad luisant de marbre. 

Sur l'erbe verte li quens Rollant se pasmet. 

Uns Sarrazins tute veie l'esguardet, 

Si se feinst mort, 

si gist entre les altres. 

Del sanc luat sun cors e sun visage. 

Met sei en piez 

e de curre s'astet. 

Bels fut e forz e de grant vasselage ; 

Par sun orgoill cumencet mortel rage : 

Rollant saisit e sun cors e ses armes 

E dist un mot : 

« Vencut est li niés Carles ! 

Iceste espee porterai en Arabe. » 

En cel tireres li quens s'aperçut alques. 

Ço sent Rollant que s'espee li tolt. 

Uvrit les oilz, 

si li ad dit un mot : 

« Men escïentre, tu n'ies mie des noz ! » 

Tient l'olifan, que unkes perdre ne volt, 

Sil fiert en l'elme, ki gemmet fut a or ; 

Fruisset l'acer e la teste e les os, 

Amsdous les oilz del chef li ad mis fors, 

Jus a ses piez si l'ad tresturnet mort. 

Aprés li dit : 

« Culvert paien, cum fus unkes si os Que me saisis, ne a dreit ne a tort ? 

Ne l'orrat hume ne t'en tienget por fol. 

Fenduz en est mis olifans el gros, 

Caiuz en est li cristals e li ors. » 

Ço sent Rollant la veüe ad perdue, 

Met sei sur piez, 

quanqu'il poet s'esvertuet ; 

En sun visage sa culur ad perdue. 

Dedevant lui ad une perre byse. 

.X. colps i fiert par doel e par rancune. 

Cruist li acers, 

ne freint 

ne ne s'esgruignet. 

« E ! dist li quens, seinte Marie, aiüe ! 

E ! Durendal, bone, si mare fustes ! 

Quant jo mei perd, de vos nen ai mais cure. 

Tantes batailles en camp en ai vencues E tantes teres larges escumbatues, Que
Carles tient, ki la barbe ad canue ! 

Ne vos ait hume ki pur altre fuiet ! 

Mult bon vassal vos ad lung tens tenue. 

Ja mais n'ert tel en France l'asolue. » 

Rollant ferit el perrun de sardonie. 

Cruist li acers, 

ne briset 

ne n'esgrunie. 

Quant il ço vit que n'en pout mie freindre, A sei meïsme la cumencet a pleindre
: 

« E ! Durendal, cum es bele e clere e blanche ! 

Cuntre soleill si luises 

e reflambes ! 

Carles esteit es vals de Moriane, Quan Deus del cel li mandat par sun angle
Qu'il te dunast a un cunte cataignie : 

Dunc la me ceinst li gentilz reis, li magnes. 

Jo l'en cunquis e Anjou e Bretaigne, 

Si l'en cunquis e Peitou e le Maine ; 

Jo l'en cunquis Normandie la franche, 

Si l'en cunquis Provence e Equitaigne E Lumbardie e trestute Romaine ; 

Jo l'en cunquis Baiver e tute Flandres E Burguigne e trestute Puillanie,
Costentinnoble, dunt il out la fïance, 

E en Saisonie fait il ço qu'il demandet ; 

Jo l'en cunquis e Escoce e Vales Islonde E Engletere, que il teneit sa cambre ;

Cunquis l'en ai païs e teres tantes, Que Carles tient, ki ad la barbe blanche. 

Pur ceste espee ai dulor e pesance ; 

Mielz voeill murir qu'entre paiens remaigne. 

Deus ! perre, n'en laiser hunir France ! » 

Rollant ferit en une perre bise : 

Plus en abat que jo ne vos sai dire. 

L'espee cruist, 

ne fruisset 

ne ne brise, 

Cuntre ciel amunt est resortie. 

Quant veit li quens que ne la freindrat mie, Mult dulcement la pleinst a sei
meïsme : 

« E ! Durendal, cum es bele e seintisme ! 

En l'oriet punt asez i ad reliques, La dent seint Perre e del sanc seint Basilie
E des chevels mun seignur seint Denise ; 

Del vestement i ad seinte Marie ; 

Il nen est dreiz que paiens te baillisent ; 

De chrestïens devez estre servie. 

Ne vos ait hume ki facet cuardie ! 

Mult larges teres de vus avrai cunquises, Que Carles tent, ki la barbe ad
flurie, 

E li empereres en est e ber e riches. » 

Ço sent Rollant que la mort le tresprent, 

Devers la teste sur le quer li descent. 

Desuz un pin i est alet curant, 

Sur l'erbe verte s'i est culchet adenz, 

Desuz lui met s'espee e l'olifan, 

Turnat sa teste vers la paiene gent : 

Pur ço l'ad fait que il voelt veirement Que Carles diet e trestute sa gent, Li
gentilz quens, qu'il fut mort cunquerant. 

Cleimet sa culpe e menut e suvent, 

Pur ses pecchez Deu en puroffrid lo guant. 

Ço sent Rollant de sun tens n'i ad plus. 

Devers Espaigne est en un pui agut, 

A l'une main si ad sun piz batud : 

Sun destre guant en ad vers Deu tendut. 

Angles del ciel i descendent a lui. 

Li quens Rollant se jut desuz un pin ; 

Envers Espaigne en ad turnet sun vis. 

De plusurs choses a remembrer li prist, De tantes teres cum li bers cunquist, De
dulce France, des humes de sun lign, De Carlemagne, sun seignor, kil nurrit ; 

Ne poet muer n'en plurt e ne suspirt. 

Mais lui meïsme ne volt mettre en ubli, 

Cleimet sa culpe, 

si priet Deu mercit : 

« Veire Patene, ki unkes ne mentis, Seint Lazaron de mort resurrexis E Daniel
des leons guaresis, Guaris de mei l'anme de tuz perilz Pur les pecchez que en ma
vie fis ! » 

Sun destre guant a Deu en puroffrit. 

Seint Gabriel de sa main l'ad pris. 

Desur sun braz teneit le chef enclin ; 

Juntes ses mains est alet a sa fin. 

Deus tramist sun angle Cherubin E seint Michel del Peril ; 

Ensembl'od els sent Gabriel i vint. 

L'anme del cunte portent en pareïs. 

Morz est Rollant, 

Deus en ad l'anme es cels. 

Li emperere en Rencesvals parvient. 

Il nen i ad ne veie ne senter, Ne voide tere ne alne ne plein pied, Que il n'i
ait o Franceis o paien. 

Carles escriet : 

« U estes vos, bels niés ? 

U est l'arcevesque e li quens Oliver ? 

U est Gerins e sis cumpainz Gerers ? 

U est Otes e li quens Berengers ? Ive e Ivorie, que jo aveie tant chers ? 

Qu'est devenuz li Guascuinz Engeler ? Sansun li dux e Anseïs li bers ? 

U est Gerard de Russillun li Veilz ? Li.XII. per, que jo aveie laiset ? » 

De ço qui chelt, quant nul n'en respundiet ? 

« Deus ! dist li reis, tant me pois esmaier Que jo ne fui a l'estur cumencer ! »

Tiret sa barbe cum hom ki est iret ; 

Plurent des oilz si baron chevaler ; 

Encuntre tere se pasment.XX. millers ; 

Naimes li dux en ad mult grant pitet. 

Il n'en i ad chevaler ne barun Que de pitet mult durement ne plurt ; 

Plurent lur filz, lur freres, lur nevolz E lur amis e lur lige seignurs ; 

Encuntre tere se pasment li plusur. 

Naimes li dux d'iço ad fait que proz, 

Tuz premereins l'ad dit l'empereür : 

« Veez avant de dous liwes de nus, 

Vedeir puëz les granz chemins puldrus, Qu'asez i ad de la gent paienur. 

Car chevalchez ! 

Vengez ceste dulor ! 

- E ! Deus ! dist Carles, ja sunt il ja si luinz ! 

Cunsentez mei e dreiture e honur ; 

De France dulce m'unt tolue la flur. » 

Li reis cumandet Gebuin e Otun, Tedbalt de Reins e le cunte Milun : 

« Guardez le champ e les vals e les munz. 

Lessez gesir les morz tut issi cun il sunt, Que n'i adeist ne beste ne lïon, Ne
n'i adeist esquier ne garçun ; 

Jo vus defend que n'i adeist nuls hom, Josque Deus voeille que en cest camp
revengum. » 

E cil respundent dulcement, par amur : 

« Dreiz emperere, cher sire, si ferum ! » 

Mil chevaler i retienent des lur. 

Li empereres fait ses graisles suner, 

Puis si chevalchet od sa grant ost li ber. 

De cels d'Espaigne unt lur les dos turnez, 

Tenent l'enchalz, 

tuit en sunt cumunel. 

Quant veit li reis le vespres decliner, Sur l'erbe verte descent li reis en un
pred, 

Culchet sei a tere, 

si priet Damnedeu Que li soleilz facet pur lui arester, La nuit targer e le jur
demurer. 

Isnelement si li ad comandet : 

« Charle, chevalche, 

car tei ne falt clartet. 

La flur de France as perdut, 

ço set Deus. 

Venger te poez de la gent criminel. » 

A icel mot l'emperere est muntet. 

Pur Karlemagne fist Deus vertuz mult granz, 

Car li soleilz est remés en estant. 

Paien s'en fuient, 

ben les chalcent Franc. 

El Val Tenebrus la les vunt ateignant. 

Vers Sarraguce les enchalcent ferant, 

A colps pleners les en vunt ocïant, 

Tolent lur veies e les chemins plus granz. 

L'ewe de Sebre, el lur est dedevant : 

Mult est parfunde, merveilluse e curant ; 

Il n'en i ad barge ne drodmund ne caland. 

Paiens recleiment un lur Deu, Tervagant, 

Puis saillent enz, 

mais il n'i unt guarant. 

Li adubez en sunt li plus pesant, 

Envers les funz s'en turnerent alquanz ; 

Li altre en vunt cuntreval flotant ; 

Li miez guariz en unt boüd itant Tuz sunt neiez par merveillus ahan. 

Franceis escrient : 

« Mare fustes, Rollant ! » 

Quant Carles veit que tuit sunt mort paien, Alquanz ocis e li plusur neiet, Mult
grant eschec en unt si chevaler, Li gentilz reis descendut est a piet, 

Culchet sei a tere, 

sin ad Deu graciet. 

Quant il se drecet, li soleilz est culchet. 

Dist l'emperere : 

« Tens est del herberger ; 

En Rencesvals est tart del repairer. 

Noz chevals sunt e las e ennuiez. 

Tolez lur les seles, lé freins qu'il unt es chefs, 

E par cez prez les laisez refreider. » 

Respundent Franc : 

« Sire, vos dites bien. » 

Li emperere ad prise sa herberge. 

Franceis descendent en la tere deserte, 

A lur chevals unt toleites les seles, Les freins a or 

e metent jus les testes, 

Livrent lur prez, 

asez i ad fresche herbe : 

D'altre cunreid ne lur poeënt plus faire. 

Ki mult est las, il se dort cuntre tere. 

Icele noit n'unt unkes escalguaite. 

Li emperere s'est culcet en un pret. 

Sun grant espiet met a sun chef li ber. 

Icele noit ne se volt desarmer, 

Si ad vestut sun blanc osberc sasfret, Laciet sun elme, ki est a or gemmet,
Ceinte Joiuse, unches ne fut sa per, Ki cascun jur muët.XXX. clartez. 

Asez savum de la lance parler Dunt Nostre Sire fut en la cruiz nasfret : 

Carles en ad la mure, mercit Deu ; 

En l'oret punt l'ad faite manuvrer. 

Pur ceste honur e pur ceste bontet, Li nums Joiuse l'espee fut dunet. 

Baruns franceis nel deivent ublier : 

Enseigne en unt de Munjoie crier ; 

Pur ço nes poet nule gent cuntrester. 

Clere est la noit e la lune luisant. 

Carles se gist, 

mais doel ad de Rollant 

E d'Oliver li peiset mult forment, Des.XII. pers e de la franceise gent 

En Rencesvals ad laiset morz sanglenz ; 

Ne poet muër n'en plurt e nes dement 

E priet Deu qu'as anmes seit guarent. 

Las est li reis, 

kar la peine est mult grant ; 

Endormiz est, 

ne pout mais en avant. 

Par tuz les prez or se dorment li Franc. 

N'i ad cheval ki puisset ester en estant : 

Ki herbe voelt, il la prent en gisant. 

Mult ad apris ki bien conuist ahan. 

Karles se dort cum hume traveillet. 

Seint Gabriel li ad Deus enveiet : 

L'empereür li cumandet a guarder. 

Li angles est tute noit a sun chef. 

Par avisium li ad anunciet D'une bataille ki encuntre lui ert : 

Senefïance l'en demustrat mult gref. 

Carles guardat amunt envers le ciel, 

Veit les tuneires e les venz e les giels E les orez, les merveillus tempez, 

E fous e flambes i est apareillez : 

Isnelement sur tute sa gent chet. 

Ardent cez hanstes de fraisne e de pumer E cez escuz jesqu'as bucles d'or mier,

Fruissent cez hanstes de cez trenchanz espiez, 

Cruissent osbercs e cez helmes d'acer ; 

En grant dulor i veit ses chevalers. 

Urs e leuparz les voelent puis manger, Serpenz e guivres, dragun e averser ; 

Grifuns i ad, plus de trente millers : 

N'en i ad cel a Franceis ne s'agiet. 

E Franceis crient : 

« Carlemagne, aidez ! » 

Li reis en ad e dulur e pitet ; 

Aler i volt, 

mais il ad desturber : 

Devers un gualt uns granz leons li vient, 

Mult par ert pesmes e orguillus e fiers, 

Sun cors meïsmes i asalt 

e requert 

E prenent sei a braz ambesdous por loiter ; 

Mais ço ne set liquels abat ne quels chiet. 

Li emperere n'est mie esveillet. 

Aprés icele li vien un'altre avisiun, Qu'il ert en France, ad Ais, a un perrun,

En dous chaeines si teneit un brohun. 

Devers Ardene veeit venir.XXX. urs, 

Cascun parolet altresi cume hum. 

Diseient li : 

« Sire, rendez le nus ! 

Il nen est dreiz que il seit mais od vos ; 

Nostre parent devum estre a sucurs. » 

De sun paleis uns veltres i acurt ; 

Entre les altres asaillit le greignur Sur l'erbe verte, ultre ses cumpaignuns. 

La vit li reis si merveillus estur ; 

Mais ço ne set liquels veint ne quels nun. 

Li angles Deu ço ad mustret al barun. 

Carles se dort tresqu'al demain, al cler jur. 

Li reis Marsilie s'en fuit en Sarraguce. 

Suz un'olive est descendut en l'umbre. 

S'espee rent e sun elme e sa bronie ; 

Sur la verte herbe mult laidement se culcet ; 

La destre main ad perdue trestute ; 

Del sanc qu'en ist se pasmet 

e angoiset. 

Dedevant lui sa muiller Bramimunde Pluret 

e criet, 

mult forment se doluset, Ensembl'od li plus de.XX. mil humes, 

Si maldient Carlun e France dulce. 

Ad Apolin en curent en une crute, 

Tencent a lui, 

laidement le despersunent : 

« E ! malvais deus, por quei nus fais tel hunte ? 

Cest nostre rei por quei lessas cunfundre ? 

Ki mult te sert, malvais luer l'en dunes. » 

Puis si li tolent son sceptre e sa curune, 

Par les mains le pendent desur une culumbe, 

Entre lur piez a tere le tresturnent, 

A granz bastuns le batent 

e defruisent ; 

E Tervagan tolent sun escarbuncle 

E Mahumet enz en un fosset butent 

E porc e chen le mordent 

e defulent. 

De pasmeisuns en est venuz Marsilies, 

Fait sei porter en sa cambre voltice ; 

Plusurs culurs i ad peinz e escrites ; 

E Bramimunde le pluret, la reïne, 

Trait ses chevels, 

si se cleimet caitive, 

A l'altre mot mult haltement s'escriet : 

« E ! Sarraguce, cum ies or desguarnie Del gentil rei ki t'aveit en baillie ! 

Li nostre deu i unt fait felonie, Ki en bataillie oi matin li faillirent. 

Li amiralz i ferat cuardie, S'il ne cumbat a cele gent hardie Ki si sunt fiers
n'unt cure de lur vies. 

Li emperere od la barbe flurie Vasselage ad e mult grant estultie ; 

S'il ad bataille, il ne s'en fuirat mie. 

Mult est grant doel que n'en est ki l'ociet. » 

Li emperere par sa grant poëstet.VII. anz tuz plens ad en Espaigne estet ; 

Prent i chastels e alquantes citez. 

Li reis Marsilie s'en purcacet asez : 

Al premer an fist ses brefs seieler, 

En Babilonie Baligant ad mandet, 

Ço est l'amiraill, le viel d'antiquitet, 

Tut survesquiet e Virgilie e Omer ; 

En Sarraguce alt sucurre li ber 

E s'il nel fait, il guerpirat ses deus E tuz ses ydeles quë il soelt adorer, 

Si recevrat seinte chrestientet, 

A Charlemagne se vuldrat acorder. 

E cil est loinz, 

si ad mult demuret ; 

Mandet sa gent de.XL. regnez, 

Ses granz drodmunz en ad fait aprester, Eschiez e barges e galies e nefs ; 

Sur Alixandre ad un port juste mer : 

Tut sun navilie i ad fait aprester. 

Ço est en mai, al premer jur d'ested : 

Tutes ses oz ad empeintes en mer. 

Granz sunt les oz de cele gent averse ; 

Siglent a fort 

e nagent 

e guvernent. 

En sum cez maz e en cez haltes vernes Asez i ad carbuncles e lanternes ; 

La sus amunt pargetent tel luiserne Par la noit la mer en est plus bele, 

E cum il vienent en Espaigne la tere, Tut li païs en reluist 

e esclairet. 

Jesqu'a Marsilie en parvunt les noveles. 

Gent paienor ne voelent cesser unkes, 

Issent de mer, 

venent as ewes dulces, 

Laisent Marbrise 

e si laisent Marbrose, 

Par Sebre amunt tut lur naviries turnent. 

Asez i ad lanternes e carbuncles : 

Tute la noit mult grant clartet lur dunent. 

A icel jur venent a Sarraguce. 

Clers est li jurz e li soleilz luisant. 

Li amiralz est issut del calan. 

Espaneliz fors le vait adestrant, 

.XVII. reis aprés le vunt siwant ; 

Cuntes e dux i ad ben ne sai quanz. 

Suz un lorer, ki est en mi un camp, Sur l'erbe verte getent un palie blanc ; 

U faldestoed i unt mis d'olifan : 

Desur s'asiet li paien Baligant ; 

Tuit li altre sunt remés en estant. 

Li sire d'els premer parlat avant : 

« Oiez ore, franc chevaler vaillant ! 

Carles li reis, l'emperere des Francs, Ne deit manger, se jo ne li cumant. 

Par tute Espaigne m'at fait guere mult grant : 

En France dulce le voeil aler querant. 

Ne finerai en trestut mun vivant Josqu'il seit mort u tut vif recreant. » 

Sur sun genoill en fiert sun destre guant. 

Puis qu'il l'ad dit, mult s'en est afichet Que ne lairat pur tut l'or desuz ciel
Que il n'alt ad Ais, o Carles soelt plaider. 

Si hume li lodent, 

si li unt cunseillet. 

Puis apelat dous de ses chevalers, L'un Clarifan e l'altre Clarïen : 

« Vos estes filz al rei Maltraïen, Ki messages soleit faire volenters. 

Jo vos cumant qu'en Sarraguce algez. 

Marsilïun de meie part li nunciez Cuntre Franceis li sui venut aider : 

Se jo truis o, mult grant bataille i ert ; 

Si l'en dunez cest guant ad or pleiet, 

El destre poign si li faites chalcer ; 

Si li portez cest bastuncel d'or mer 

E a mei venget pur reconoistre sun feu. 

En France irai pur Carle guerreier. 

S'en ma mercit ne se culzt a mes piez E ne guerpisset la lei de chrestïens, Jo
li toldrai la corune del chef. » 

Paien respundent : 

« Sire, mult dites bien. » 

Dist Baligant : 

« Car chevalchez, barun ! 

L'un port le guant, li alte le bastun ! » 

E cil respundent : 

« Cher sire, si ferum. » 

Tant chevalcherent que en Sarraguce sunt. 

Passent.X. portes, 

traversent.IIII. punz, Tutes les rues u li burgeis estunt. 

Cum il aproisment en la citet amunt, Vers le paleis, oïrent grant fremur : 

Asez i ad de cele gent paienur, 

Plurent 

e crient, 

demeinent grant dolor, 

Pleignent lur deus, Tervagan e Mahum E Apollin, dunt il mie n'en unt. 

Dit cascun a l'altre : 

« Caitifs, que devendrum ? 

Sur nus est venue male confusïun : 

Perdut avum le rei Marsilïun ; 

Li quens Rollant li trenchat ier le destre poign ; 

Nus n'avum mie de Jurfaleu le blunt ; 

Trestute Espaigne iert hoi en lur bandun. » 

Li dui message descendent al perrun. 

Lur chevals laisent dedesuz un'olive. 

Dui Sarrazin par les resnes les pristrent, 

E li message par les mantels se tindrent, 

Puis sunt muntez sus el paleis altisme. 

Cum il entrerent en la cambre voltice, Par bel'amur malvais saluz li firent : 

« Cil Mahumet ki nus ad en baillie, E Tervagan e Apollin, nostre sire, Salvent
le rei 

e guardent la reïne ! » 

Dist Bramimunde : 

« Or oi mult grant folie. 

Cist nostre deu sunt en recreantise. 

En Rencesval malvaises vertuz firent : 

Noz chevalers i unt lesset ocire ; 

Cest mien seignur en bataille faillirent ; 

Le destre poign ad perdut, 

n'en ad mie, 

Si li trenchat li quens Rollant, li riches. 

Trestute Espaigne avrat Carles en baillie. 

Que devendrai, duluruse, caitive ? 

E ! lasse, que nen ai un hume ki m'ociet ! » 

Dist Clarïen : 

« Dame, ne parlez mie itant ! 

Messages sumes al paien Baligant. 

Marsilïun, ço dit, serat guarant, 

Si l'en enveiet sun bastun e sun guant. 

En Sebre avum.IIII. milie calant, Eschiez e barges e galees curant ; 

Drodmunz i ad 

ne vos sai dire quanz, 

Li amiralz est riches e puisant : 

En France irat Carlemagne querant ; 

Rendre le quidet u mort o recreant. » 

Dist Bramimunde : 

« Mar en irat itant ! 

Plus prés d'ici purrez truver les Francs : 

En ceste tere ad estet ja.VII. anz. 

Li emperere est ber e cumbatant : 

Meilz voel murir que ja fuiet de camp ; 

Suz ciel n'ad rei qui l prist a un enfant. 

Carles ne creint nuls hom ki seit vivant. » 

« Laissez ço ester ! » 

dist Marsilies li reis. 

Dist as messages : 

« Seignurs, parlez a mei ! 

Ja veez vos que a mort sui destreit, 

Jo si nen ai filz ne fille ne heir : 

Un en aveie, 

cil fut ocis her seir. 

Mun seignur dites qu'il me vienge veeir. 

Li amiraill ad en Espaigne dreit : 

Quite li cleim, se il la voelt aveir, 

Puis la defendet encuntre li Franceis ! 

Vers Carlemagne li durrai bon conseill : 

Cunquis l'avrat d'oi cest jur en un meis. 

De Sarraguce les clefs li portereiz, 

Pui li dites il n'en irat, s'il me creit. » 

Cil respundent : 

« Sire, vus dites veir. » 

Ço dist Marsilie : 

« Carles l'emperere Mort m'ad mes homes, ma tere deguastee E mes citez fraites e
vïolees. 

Il jut anuit sur cel'ewe de Sebre : 

Jo ai cunté 

n'i ad mais que.VII. liwees. 

L'amirail dites que sun host i amein. 

Par vos li mand bataille i seit justee » 

De Sarraguce les clefs li ad livrees. 

Li messager ambedui l'enclinerent, 

Prenent cunget, 

a cel mot s'en turnerent. 

Li dui message es chevals sunt muntet. 

Isnelement issent de la citet, 

A l'amiraill en vunt esfreet, 

De Sarraguce li presentent les clés. 

Dist Baligant : 

« Que avez vos truvet ? 

U est Marsilie que jo aveie mandet ? » 

Dist Clarïen : 

« Il est a mort naffret. 

Li emperere fut ier as porz passer, 

Si s'en vuleit en dulce France aler. 

Par grant honur se fist rereguarder : 

Li quens Rollant i fut remés, sis niés, E Oliver e tuit li.XII. per, De cels de
France.XX. milie adubez. 

Li reis Marsilie s'i cumbatit, li bers. 

Il e Rollant el camp furent remés. 

De Durendal li dunat un colp tel, Le destre poign li ad del cors sevret. 

Sun filz ad mort, qu'il tant suleit amer, E li baron qu'il i out amenet. 

Fuiant s'en vint, qu'il n'i pout mes ester. 

Li emperere l'ad enchacet asez. 

Li reis vos mandet que vos le sucurez. 

Quite vos cleimet d'Espaigne le regnet. » 

E Baligant cumencet a penser ; 

Si grant doel ad por poi qu'il n'est desvet. 

« Sire amiralz, dist Clarïens, En Rencesvals une bataille out ier. 

Morz est Rollant e li quens Oliver, Li.XII. per, que Carles aveit tant cher ; 

De lur Franceis i ad mort.XX. millers. 

Li reis Marsilie le poign destre i perdiet 

E l'emperere asez l'ad enchalcet. 

En ceste tere n'est remés chevaler Ne seit ocis o en Sebre neiet. 

Desur la rive sunt Francés herbergiez : 

En cest païs nus sunt tant aproeciez, Se vos volez, li repaires ert grefs. » 

E Baligant le reguart en ad fiers, 

En sun curage en est joüs e liet. 

Del faldestod se redrecet en piez, 

Puis escriet : 

« Baruns, ne vos targez ! 

Eissez des nefs, 

muntez, 

si cevalciez ! 

S'or ne s'en fuit Karlemagne li veilz, Li reis Marsilie enqui serat venget : 

Pur sun poign destre l'en liverai le chef. » 

Paien d'Arabe des nefs se sunt eissut, 

Puis sunt muntez es chevals e es muls, 

Si chevalcherent, 

que fereient il plus ? 

Li amirals, ki trestut les esmut, Sin apelet Gemalfin, un sun drut : 

Puis est munted en un sun destrer brun ; 

Ensembl'od lui em meinet.IIII. dux. 

Tant chevalchat qu'en Saraguce fut. 

A un perron de marbre est descenduz 

E quatre cuntes l'estreu li unt tenut. 

Par les degrez el paleis muntet sus. 

E Bramidonie vient curant cuntre lui, 

Si li ad dit : 

« Dolente, si mare fui ! 

A itel hunte, sire, mon seignor ai perdut ! » 

Chet li as piez, 

li amiralz la reçut ; 

Sus en la chambre ad doel en sunt venut. 

Li reis Marsilie, cum il veit Baligant, Dunc apelat dui Sarrazin espans : 

« Pernez m'as braz, 

sim drecez en seant. » 

Al puign senestre ad pris un de ses guanz. 

Ço dist Marsilie : 

Mei ai perdut e tute ma gent. » 

E cil respunt : 

« Tant sui jo plus dolent Ne pois a vos tenir lung parlement : 

Jo sai asez que Carles ne m'atent, 

E nepurquant de vos receif le guant. » 

Al doel qu'il ad s'en est turnet plurant. 

Par les degrez jus del paleis descent, 

Muntet el ceval, 

vient a sa gent puignant. 

Tant chevalchat qu'il est premers devant, 

D'ures ad altres si se vait escriant : 

« Venez, paien, 

car ja s'en fuient ferant ! » 

Al matin, quant primes pert li albe, Esveillez est li emperere Carles. 

Sein Gabriel, ki de par Deu le guarde, Levet sa main, 

sur lui fait sun signacle. 

Li reis descent, 

si ad rendut ses armes, 

Si se desarment par tute l'ost li altre. 

Puis sunt muntet, 

par grant vertut chevalchent Cez veiez lunges e cez chemins mult larges, 

Si vunt vedeir le merveillus damage En Rencesvals, la o fut la bataille. 

En Rencesvals en est Carles venuz. 

Des morz qu'il troevet cumencet a plurer. 

Dist as Franceis : 

« Segnus, le pas tenez, 

Kar mei meïsme estoet avant aler Pur mun nevold que vuldreie truver. 

A Eis esteie, a une feste anoel, 

Si se vanterent mi vaillant chevaler De granz batailles, de forz esturs pleners.

D'une raisun oï Rollant parler : 

Ja ne murreit en estrange regnet Ne trespassast ses humes e ses pers ; 

Vers lur païs avreit sun chef turnet ; 

Cunquerrantment si finereit li bers. » 

Plus qu'en ne poet un bastuncel jeter, Devant les altres est en un pui muntet. 

Quant l'empereres vait querre sun nevold, De tantes herbes el pré truvat les
flors, Ki sunt vermeilles del sanc de noz barons ! 

Pitet en ad, 

ne poet muer n'en plurt. 

Les colps Rollant conut en treis perruns ; 

Sur l'erbe verte veit gesir sun nevuld. 

Nen est merveille se Karles ad irur. 

Descent a pied, 

aled i est pleins curs. 

Sur lui se pasmet, tant par est anguissus. 

Li empereres de pasmeisuns revint. 

Naimes li dux e li quens Acelin, Gefrei d'Anjou e sun frere Henri Prenent le
rei, 

sil drecent suz un pin. 

Guardet a la tere, 

veit sun nevold gesir. 

Tant dulcement a regreter le prist : 

« Amis Rollant, de tei ait Deus mercit ! 

Unques nuls hom tel chevaler ne vit Por granz batailles juster e defenir. 

La meie honor est turnet en declin. » 

Carles se pasmet, 

ne s'en pout astenir. 

Carles li reis se vint de pasmeisuns ; 

Par mains le tienent.IIII. de ses barons. 

Guardet a tere, 

veit gesir sun nevuld. 

Cors ad gaillard, 

perdue ad sa culur, Turnez ses oilz, 

mult li sunt tenebros. 

Carles le pleint par feid e par amur : 

« Ami Rollant, Deus metet t'anme en flors, En pareïs, entre les glorius ! 

Cum en Espaigne venis a mal seignur ! 

Ja mais n'ert jurn de tei n'aie dulur. 

Cum decarrat ma force e ma baldur ! 

N'en avrai ja ki sustienget m'onur ; 

Suz ciel ne quid aveir ami un sul ; 

Se jo ai parenz, n'en i ad nul si proz. » 

Trait ses crignels, pleines ses mains amsdous ; 

Cent milie Franc en unt si grant dulur 

N'en i ad cel ki durement ne plurt. 

« Ami Rollant, jo m'en irai en France. 

Cum jo serai a Loün, en ma chambre, De plusurs regnes vendrunt li hume estrange,

Demanderunt : 

“ U est li quens cataignes ? ” 

Jo lur dirrai qu'il est morz en Espaigne. 

A grant dulur tendrai puis mun reialme ; 

Jamais n'ert jur que ne plur ne n'en pleigne. 

Ami Rollant, prozdoem, juvente bele, Cum jo serai a Eis, em ma chapele, Vendrunt
li hume, 

demanderunt noveles. 

Jes lur dirrai, merveilluses e pesmes : 

“ Morz est mis niés, ki tant me fist cunquere. ” 

Encuntre mei revelerunt li Seisne E Hungre e Bugre e tante gent averse, Romain,
Puillain e tuit icil de Palerne E cil d'Affrike e cil de Califerne, 

Puis enterrunt mes peines e mes suffraites. 

Ki guierat mes oz a tel poeste, Quant cil est morz ki tuz jurz nos cadelet ? 

E ! France, cum remeines deserte ! 

Si grant doel ai que jo ne vuldreie estre ! » 

Sa barbe blanche cumencet a detraire, Ad ambes mains les chevels de sa teste. 

Cent mille Francs s'en pasment cuntre tere. 

« Ami Rollant, de tei ait Deus mercit ! 

L'anme de tei seit mise en pareïs ! 

Ki tei ad mort France ad mis en exill. 

Si grant dol ai que ne voldreie vivre, De ma maisnee, ki pur mei est ocise ! 

Ço duinset Deus, le filz seinte Marie, Einz que jo vienge as maistres porz de
Sirie, L'anme del cors me seit oi departie, Entre les lur aluee e mise E ma car
fust delez els enfuïe ! » 

Ploret des oilz, 

sa blanche barbe tiret, 

E dist dux Naimes : 

« Or ad Carles grant ire. » 

« Sire emperere, ço dist Gefrei d'Anjou, Ceste dolor ne demenez tant fort ! 

Par tut le camp faites querre les noz, Que cil d'Espaigne en la bataille unt
mort. 

En un carner cumandez que hom les port. » 

Ço dist li reis : 

« Sunez en vostre corn ! » 

Gefreid d'Anjou ad sun greisle sunet. 

Franceis descendent, 

Carles l'ad comandet. 

Tuz lur amis qu'il i unt morz truvet, Ad un carner sempres les unt portet. 

Asez i ad evesques e abez, Munies, canonies, proveires coronez, 

Sis unt asols e seignez de part Deu. 

Mirre e timonie i firent alumer, 

Gaillardement tuz les unt encensez ; 

A grant honor pois les unt enterrez, 

Sis unt laisez, 

qu'en fereient il el ? 

Li emperere fait Rollant costeïr E Oliver e l'arcevesque Turpin. 

Dedevant sei les ad fait tuz uvrir E tuz les quers en paile recuillir : 

Un blanc sarcou de marbre sunt enz mis, 

E puis les cors des barons si unt pris, 

En quirs de cerf les seignurs unt mis ; 

Ben sunt lavez de piment e de vin. 

Li reis cumandet Tedbalt e Gebuin, Milun le cunte e Otes le marchis : 

Bien sunt cuverz d'un palie galazin. 

Venir s'en volt li emperere Carles, Quant de païens li surdent les enguardes. 

De cels devant i vindrent dui messages, 

De l'amirail li nuncent la bataille : 

« Reis orguillos, nen est fins que t'en alges ! 

Veiz Baligant, ki aprés tei chevalchet. 

Granz sunt les oz qu'il ameinet d'Arabe. 

Encoi verrum se tu as vasselage. » 

Carles li reis en ad prise sa barbe, 

Si li remembret del doel e del damage, 

Mult fierement tute sa gent reguardet, 

Puis si s'escriet a sa voiz grand e halte : 

Li empereres tuz premereins s'adubet. 

Isnelement ad vestue sa brunie, Lacet sun helme, 

si ad ceinte Joiuse, Ki pur soleill sa clartet nen escunset, 

Pent a sun col un escut de Biterne, 

Tient sun espiet, 

sin fait brandir la hanste, 

En Tencendur, sun bon cheval, puis muntet 

- Il le cunquist es guez desuz Marsune, 

Sin getat mort Malpalin de Nerbone, 

- Laschet la resne, 

mult suvent l'esperonet, 

Fait sun eslais veant cent mil humes, 

Recleimet Deu e l'apostle de Rome. 

Par tut le champ cil de France descendent, 

Plus de cent milie s'en adubent ensemble. 

Guarnemenz unt ki ben lor atalentet, Cevals curanz e lur armes mult gentes, 

Puis sunt muntez 

e unt grant scïence. 

S'il troevent ou, bataille quident rendre. 

Cil gunfanun sur les helmes lur pendent. 

Quant Carles veit si beles cuntenances, Sin apelat Jozeran de Provence, Naimon
li duc, Antelme de Maience : 

« En tels vassals deit hom aveir fïance ! 

Asez est fols ki entr'els se dementet. 

Si Arrabiz de venir ne se repentent, La mort Rollant lur quid cherement rendre.
» 

Respunt dux Neimes : 

« E Deus le nos cunsente ! » 

Carles apelet Rabel e Guineman. 

Ço dist li reis : 

« Seignurs, jo vos cumant, 

Seiez es lius Oliver e Rollant : 

L'un port l'espee e l'altre l'olifant, 

Si chevalcez el premer chef devant, Ensembl'od vos.XV. milie de Francs, De
bachelers, de noz meillors vaillanz. 

Aprés icels en avrat altretant, 

Sis guierat Gibuins e Loranz. » 

Naimes li dux e li quens Jozerans Icez eschieles ben les vunt ajustant. 

S'il troevent ou, bataille i ert mult grant. 

De Franceis sunt les premeres escheles. 

Aprés les dous establisent la terce. 

En cele sunt li vassal de Baivere : 

A.XX. milie chevalers la preiserent ; 

Ja devers els bataille n'ert lessee. 

Suz cel n'ad gent que Carles ait plus chere, Fors cels de France, ki les regnes
cunquerent. 

Li quens Oger li Daneis, li puinneres, Les guierat, 

kar la cumpaigne est fiere. 

Treis escheles ad l'emperere Carles. 

Naimes li dux puis establist la quarte De tels barons qu'asez unt vasselage : 

Alemans sunt 

e si sunt d'Alemaigne ; 

Vint milie sunt, 

ço dient tuit li altre, 

Ben sunt guarniz e de chevals e d'armes ; 

Ja por murir ne guerpirunt bataille, 

Sis guierat Hermans, li dux de Trace : 

Einz i murat que cuardise i facet. 

Naimes li dux e li quens Jozerans La quinte eschele unt faite de Normans : 

.XX. milie sunt, 

ço dient tuit li Franc. 

Armes unt beles e bons cevals curanz ; 

Ja pur murir cil n'erent recreanz. 

Suz ciel n'ad gent ki plus poisset en camp. 

Richard li velz les guierat el camp ; 

Cil i ferrat de sun espiet trenchant. 

La siste eschele unt faite de Bretuns : 

.XXX. milie chevalers od els unt. 

Icil chevalchent en guise de baron, Peintes lur hanstes, fermez lur gunfanun. 

Le seignur d'els est apelet Oedun : 

Icil cumandet le cunte Nevelun, Tedbald de Reins e le marchis Otun : 

« Guiez ma gent, 

jo vos en faz le dun ! » 

Li emperere ad.VI. escheles faites. 

Naimes li dux puis establist la sedme De Peitevins e de barons d'Alverne : 

.XL. milie chevalers poeënt estre. 

Chevals unt bons e les armes mult beles. 

Cil sunt par els en un val suz un tertre, 

Sis beneïst Carles de sa main destre. 

Els guierat Jozerans e Godselmes. 

E l'oidme eschele ad Naimes establie. 

De Flamengs est e des barons de Frise. 

Chevalers unt plus de.XL. milie. 

Ja devers els n'ert bataille guerpie. 

Ço dist li reis : 

« Cist ferunt mun servise. » 

Entre Rembalt e Hamon de Galice Les guierunt tut par chevalerie. 

Entre Naimon e Jozeran le cunte La noefme eschele unt faite de prozdomes, De
Loherengs e de cels de Borgoigne. 

.L. milie chevalers unt par cunte, Helmes laciez e vestues lor bronies ; 

Espiez unt forz 

e les hanstes sunt curtes. 

Si Arrabiz de venir ne demurent, Cil les ferrunt, s'il a els s'abandunent ; 

Sis guierat Tierris, li dux d'Argone. 

La disme eschele est des baruns de France. 

Cent milie sunt de noz meillors cataignes ; 

Cors unt gaillarz e fieres cuntenances ; 

Les chefs fluriz e les barbes unt blanches, Osbercs vestuz e lur brunies
dubleines, Ceintes espees franceises e d'Espaigne ; 

Escuz unt genz, de multes cunoisances. 

Puis sunt muntez, 

la bataille demandent ; 

Munjoie escrient ; 

od els est Carlemagne. 

Gefreid d'Anjou portet l'orie flambe : 

Seint Piere fut, 

si aveit num Romaine ; 

Mais de Munjoie iloec out pris eschange. 

Li emperere de sun cheval descent, 

Sur l'erbe verte s'e est culchet adenz, 

Turnet sun vis vers le soleill levant, 

Recleimet Deu mult escordusement : 

« Veire Paterne, hoi cest jor me defend, Ki guaresis Jonas tut veirement De la
baleine ki en sun cors l'aveit, E esparignas le rei de Niniven E Danïel del
merveillus turment Enz en la fosse des leons o fuz enz, Les.III. enfanz tut en
un fou ardant ! 

La tue amurs me seit hoi en present ! 

Par ta mercit, si tei plaist, me cunsent Que mun nevold poisse venger Rollant !
» 

Cum ad oret, si se drecet en estant, 

Seignet sun chef de la vertut poisant. 

Muntet li reis en sun cheval curant ; 

L'estreu li tindrent Neimes e Jocerans ; 

Prent sun escut e sun espiet trenchant. 

Gent ad le cors, gaillart e ben seant, Cler le visage e de bon cuntenant. 

Puis si chevalchet mult aficheement. 

Sunent cil greisle e derere e devant ; 

Sur tuz les altres bundist li olifant. 

Plurent Franceis pur pitet de Rollant. 

Mult gentement li emperere chevalchet. 

Desur sa bronie fors ad mise sa barbe. 

Pur sue amor altretel funt li altre : 

Cent milie Francs en sunt reconoisable. 

Passent cez puis e cez roches plus haltes, Cez vals parfunz, cez destreiz
anguisables, 

Issent des porz e de la tere guaste, 

Devers Espaigne sunt alez en la marche, 

En un emplein unt prise lur estage. 

A Baligant repairent ses enguardes. 

« Veüd avum li orguillus reis Carles. 

Fiers sunt si hume, 

n'unt talent qu'il li faillent. 

Adubez vus, 

sempres avrez bataille ! » 

Dist Baligant : 

« Or oi grant vasselage. 

Sunez voz graisles, que mi paien le sacet ! » 

Par tute l'ost funt lur taburs suner E cez buisines e cez greisles mult cler : 

Paien descendent pur lur cors aduber. 

Li amiralz ne se voelt demurer, 

Vest une bronie dunt li pan sunt sasfret, 

Lacet sun elme, ki ad or est gemmet, 

Puis ceint s'espee al senestre costet. 

Par sun orgoill li ad un num truvet : Par la Carlun dunt il oït parler. 

Ço ert s'enseigne en bataille campel : 

Ses cevalers en ad fait escrïer. 

Pent a sun col un soen grant escut let : 

D'or est la bucle e de cristal listet, 

La guige en est d'un bon palie roet ; 

Tient sun espiet, 

si l'apelet Maltet : 

La hanste fut grosse cume uns tinels ; 

De sul le fer fust uns mulez trusset. 

En sun destrer Baligant est muntet ; 

L'estreu li tint Marcules d'ultre mer. 

La forcheüre ad asez grant li ber, Graisles les flancs e larges les costez ; 

Gros ad le piz, 

belement est mollet, 

Lees espalles e le vis ad mult cler, Fier le visage, le chef recercelet, 

Tant par ert blancs cume flur en estet ; 

De vasselage est suvent esprovet ; 

Le cheval brochet, 

li sancs en ist tuz clers, 

Fait sun eslais, 

si tressalt un fosset, 

Cinquante pez i poet hom mesurer. 

Paien escrient : 

« Cist deit marches tenser ! 

N'i ad Franceis, si a lui vient juster, Voeillet o nun, n'i perdet sun edet. 

Carles est fols, que ne s'en est alet. » 

Li amiralz ben resemblet barun. 

Blanche ad la barbe ensement cume flur 

E de sa lei mult par est saives hom 

E en bataille est fiers e orgoillus. 

Ses filz Malpramis mult est chevalerus ; 

Granz est e forz 

e trait as anceisurs. 

Dist a sun perre : 

« Sire, car cevalchum ! 

Mult me merveill se ja verrum Carlun » 

Dist Baligant : 

car mult est proz. 

En plusurs gestes de lui sunt granz honurs. 

Il nen at mie de Rollant sun nevold : 

N'avrat vertut ques tienget cuntre nus. » 

« Bels filz Malpramis, ço li dist Baligant, Li altrer fut ocis le bon vassal
Rollant E Oliver, li proz e li vaillanz, Li.XII. per, qui Carles amat tant, De
cels de France.XX. milie cumbatanz. 

Trestuz les altres ne pris jo mie un guant. 

Li empereres repairet veirement, 

Sil m'at nunciet mes més, li Sulïans, 

Cil est mult proz ki sunet l'olifant : 

D'un graisle cler racatet ses cumpaignz 

E si cevalcent el premer chef devant, Ensembl'od els.XV. milie de Francs, De
bachelers que Carles cleimet enfanz. 

Aprés icels en i ad ben altretanz. 

Cil i ferrunt mult orgoillusement. » 

Dist Malpramis : 

« Le colp vos en demant. » 

« Filz Malpramis, Baligant li ad dit, Jo vos otri quanque m'avez ci quis. 

Cuntre Franceis sempres irez ferir ; 

Si i merrez Torleu, le rei persis, E Dapamort, un altre rei leutiz. 

Le grant orgoill se ja puëz matir, Jo vos durrai un pan de mun païs Dés Cheriant
entresqu'en Val Marchis. » 

Cil respunt : 

Passet avant, 

le dun en requeillit, 

Ço est de la tere ki fut al rei Flurit : 

A itel ore unches puis ne la vit, 

Ne il n'en fut ne vestut ne saisit. 

Li amiraill chevalchet par cez oz. 

Sis filz le siut, ki mult ad grant le cors. 

Li reis Torleus e li reis Dapamort.XXX. escheles establissent mult tost. 

Chevalers unt a merveillus esforz : 

En la menur.L. milie en out. 

La premere est de cels de Butentrot, E l'altre aprés de Micenes as chefs gros ;

Sur les eschines qu'il unt en mi les dos Cil sunt seiet ensement cume porc ; 

E la terce est de Nubles e de Blos, 

E la quarte est de Bruns e d'Esclavoz, 

E la quinte est de Sorbres e de Sorz, 

E la siste est d'Ermines e de Mors, 

E la sedme est de cels de Jericho, 

E l'oitme est de Nigres e la noefme de Gros, 

E la disme est de Balide la fort : 

Ço est une gent ki unches ben ne volt. 

Li amiralz en juret quanqu'il poet De Mahumet les vertuz e le cors : 

« Karles de France chevalchet cume fols. 

Bataille i ert, se il ne s'en destolt ; 

Ja mais n'avrat el chef corone d'or. » 

Dis escheles establisent aprés. 

La premere est des Canelius les laiz : 

De Val Füit sunt venuz en traver ; 

L'altre est de Turcs e la terce de Pers, 

E la quarte est de Pinceneis e de Pers, 

E la quinte est de Soltras e d'Avers, 

E la siste est d'Ormaleus e d'Eugiez, 

E la sedme est de la gent Samuel, 

L'oidme est de Bruise e la noefme de Clavers, 

E la disme est d'Occian le desert : 

Ço est une gent ki Damnedeu ne sert ; 

De plus feluns n'orrez parler ja mais ; 

Durs unt les quirs ensement cume fer ; 

Pur ço n'unt soign de elme ne d'osberc ; 

En la bataille sunt felun e engrés. 

Li amiralz.X. escheles ad justedes. 

La premere est des jaianz de Malprose, 

L'altre est de Hums e la terce de Hungres, 

E la quarte est de Baldise la lunge, 

E la quinte est de cels de Val Penuse, 

E la siste est de Maruse, 

E la sedme est de Leus e d'Astrimonies, 

L'oidme est d'Argoilles e la noefme de Clarbone, 

E la disme est des barbez de Fronde : 

Ço est une gent ki Deu nen amat unkes. 

Geste Francor.XXX. escheles i numbrent. 

Granz sunt les oz u cez buisines sunent. 

Paien chevalchent en guise de produme. 

Li amiralz mult par est riches hoem. 

Dedavant sei fait porter sun dragon E l'estandart Tervagan e Mahum E un'ymagene
Apolin le felun. 

Des Canelius chevalchent envirun ; 

Mult haltement escrient un sermun : 

« Ki par noz deus voel aveir guarison, Sis prit 

e servet par grant afflictïun ! » 

Paien i bassent lur chefs e lur mentun, 

Lor helmes clers i suzclinent enbrunc. 

Dient Franceis : 

« Sempres murrez, glutun ! 

De vos seit hoi male confusïun ! 

Li nostre Deu, guarantisez Carlun ! 

Li amiralz est mult de grant saveir : 

A sei apelet sis filz e les dous reis : 

« Seignurs barons, devant chevalchereiz. 

Mes escheles, tutes les guiereiz ; 

Mais des meillors voeill jo retenir treis : 

L'un'ert de Turcs e l'altre d'Ormaleis 

E la terce est des jaianz de Malpreis. 

Cil d'Ociant ierent ensembl'ot mei, 

Si justerunt a Charles e a Franceis. 

Li emperere, s'il ne cumbat od mei, Desur le buc la teste perdre en deit. 

Trestut seit fiz, 

n'i avrat altre dreit. » 

Granz sunt les oz e les escheles beles. 

Entr'els nen at ne pui ne val ne tertre, 

Selve ne bois, asconse n'i poet estre ; 

Ben s'entreveient en mi la pleine tere. 

Dist Baligant : 

« La meie gent averse, Car chevalchez pur la bataille quere ! 

L'enseigne portet Amborres d'Oluferne. 

Paien escrient, 

Preciuse l'apelent. 

Dient Franceis : 

« De vos seit hoi grant perte ! » 

Mult haltement Munjoie renuvelent. 

Li emperere i fait suner ses greisles E l'olifan, ki trestuz les esclairet. 

Dient paien : 

« La gent Carlun est bele. 

Bataille avrum e aduree e pesme. » 

Grant est la plaigne e large la cuntree. 

Luisent cil elme as perres d'or girunees E cez escuz e cez bronies safrees E cez
espiez, cez enseignes fermees. 

Sunent cez greisles, 

les voiz en sunt mult cleres ; 

De l'olifan haltes sunt les menees. 

Li amiralz en apelet sun frere, 

Ço est Canabeus, li reis de Floredee : 

Cil tint la tere entresqu'en Val Sevree. 

Les escheles Charlun li ad mustrees : 

« Veez l'orgoil de France la loee ! 

Mult fierement chevalchet li emperere. 

Il est darere od cele gent barbee : 

Desur lur bronies lur barbes unt getees Altresi blanches cume neif sur gelee. 

Cil i ferrunt de lances e d'espees. 

Bataille avrum e forte e aduree : 

Unkes nuls hom ne vit tel ajustee. » 

Plus qu'om ne lancet une verge pelee, Baligant ad ses cumpaignes trespassees. 

Une raisun lur a dit'e mustree : 

« Venez, paien, 

kar jon irai en l'estree. » 

De sun espiet la hanste en ad branlee, 

Envers Karlun la mure en ad turnee. 

Carles li magnes, cum il vit l'amiraill, E le dragon, l'enseigne e l'estandart,
De cels d'Arabe si grant force i par ad, De la contree unt porprises les parz Ne
més que tant cume l'emperere en ad, Li reis de France s'en escriet mult halt ; 

« Barons franceis, vos estes bons vassals, 

Tantes batailles avez faites en camps ! 

Veez, 

paien felun sunt e cuart. 

Tute lor leis un dener ne lur valt. 

S'il unt grant gent, d'iço, seignurs, qui calt ? 

Ki or ne voelt a mei venir, s'en alt ! » 

Des esperons puis brochet le cheval, 

E Tencendor li ad fait.IIII. salz. 

Dient Franceis : 

« Icist reis est vassals ! 

Chevalchez, bers ! 

Nul de nus ne vus falt. » 

Clers fut li jurz e li soleilz luisanz. 

Les oz sunt beles e les cumpaignes granz. 

Justees sunt les escheles devant. 

Li quens Rabels e li quens Guinemans Lascent les resnes a lor cevals curanz, 

Brochent a eit, 

dunc laisent curre Francs, 

Si vunt ferir de lur espiez trenchanz. 

Li quens Rabels est chevaler hardiz. 

Le cheval brochet des esperuns d'or fin, 

Si vait ferir Torleu, le rei persis. 

N'escut ne bronie ne pout sun colp tenir : 

L'espiet a or li ad enz el cors mis, Que mort l'abat sur un boissun petit. 

Dient Franceis : 

« Damnesdeus nos aït ! 

Carles ad dreit, 

ne li devom faillir. » 

E Guineman justet a un rei leutice. 

Tute li freint la targe, ki est flurie ; 

Aprés li ad la bronie descunfite ; 

Tute l'enseigne li ad enz el cors mise, Que mort l'abat, 

ki qu'en plurt 

u kin riet. 

A icest colp cil de France s'escrient : 

« Ferez, baron, 

ne vos targez mie ! 

Deus nus ad mis al plus verai juïse. » 

Malpramis siet sur un cheval tut blanc ; 

Cunduit sun cors en la presse des Francs, 

D'ures es altres granz colps i vait ferant, 

L'un mort sur l'altre suvent vait trescevant. 

Tut premereins s'escriet Baligant : 

« Li mien baron, nurrit vos ai lung tens. 

Veez mun filz, 

Carlun vait querant, A ses armes tanz barons calunjant : 

Meillor vassal de lui ja ne demant. 

Succurez le a voz espiez trenchant ! » 

A icest mot paien venent avant, 

Durs colps i fierent, 

mult est li caples granz. 

La bataille est merveilluse e pesant : 

Ne fut si fort enceis ne puis cel tens. 

Granz sunt les oz e les cumpaignes fieres, 

Justees sunt trestutes les escheles, 

E li paien merveillusement fierent. 

Deus ! tantes hanstes i ad par mi brisees, Escuz fruisez e bronies desmaillees !

La veïsez la tere si junchee ! L'erbe del camp, ki est verte e delgee ! 

Li amiralz recleimet sa maisnee : 

« Ferez, baron, sur la gent chrestïene ! » 

La bataille est mult dure e afichee ; 

Unc einz ne puis ne fut si fort ajustee ; 

Josqu'a la nuit n'en ert fins otriee. 

Li amiralz la sue gent apelet : 

« Ferez, paien : 

por el venud n'i estes ! 

Jo vos durrai muillers gentes e beles, 

Si vos durai feus e honors e teres. » 

Paien respundent : 

« Nus le devuns ben fere. » 

A colps pleners de lor espiez i perdent : 

Plus de cent milie espees i unt traites. 

Bataille veit cil ki entr'els volt estre. 

Li emperere recleimet ses Franceis : 

« Seignors barons, jo vos aim, 

si vos crei. 

Tantes batailles avez faites pur mei, Regnes cunquis e desordenet reis ! 

Ben le conuis que gueredun vos en dei E de mun cors, de teres e d'aveir. 

Vengez voz filz, voz freres e voz heirs, Qu'en Rencesvals furent morz l'altre
seir ! 

Ja savez vos cuntre paiens ai dreit. » 

Respondent Franc : 

« Sire, vos dites veir. » 

Itels.XX. milliers en ad od sei 

Cumunement l'en prametent lor feiz 

Ne li faldrunt pur mort ne pur destreit. 

Nen i ad cel sa lance n'i empleit ; 

De lur espees i fierent demaneis ; 

La bataille est de merveillus destreit. 

E Malpramis par mi le camp chevalchet ; 

De cels de France i fait mult grant damage. 

Naimes li dux fierement le reguardet, 

Vait le ferir cum hume vertudable. 

De sun escut li freint la pene halte, 

De sun osberc les dous pans li desaffret, 

El cors li met tute l'enseigne jalne, Que mort l'abat entre.VII. C. des altres.

Reis Canabeus, le frere a l'amiraill, Des esporuns ben brochet sun cheval ; 

Trait ad l'espee, 

le punt est de cristal. 

Si fiert Naimun en l'elme principal. 

L'une meitiet l'en fruissed d'une part ; 

Al brant d'acer l'en trenchet.V. des laz. 

Li capelers un dener ne li valt : 

Trenchet la coife entresque a la char, 

Jus a la tere une piece en abat. 

Granz fut li colps, 

li dux en estonat : 

Sempres caïst, se Deus ne li aidast. 

De sun destrer le col en enbraçat. 

Se li paiens une feiz recuvrast, Sempres fust mort li nobilies vassal. 

Carles de France i vint, kil succurrat. 

Naimes li dux tant par est anguissables, 

E li paiens de ferir mult le hastet. 

Carles li dist : 

« Culvert, mar le baillastes ! » 

Vait le ferir par sun grant vasselage : 

L'escut li freint, 

cuntre le coer li quasset, 

De sun osberc li desrumpt la ventaille, Que mort l'abat ; 

la sele en remeint guaste. 

Mult ad grant doel Carlemagnes li reis, Quant Naimun veit nafret dedevant sei,
Sur l'erbe verte le sanc tut cler caeir. 

Li empereres li ad dit a cunseill : 

« Bel sire Naimes, kar chevalcez od mei ! 

Morz est li gluz ki en destreit vus teneit ; 

El cors li mis mun espiet une feiz. » 

Respunt li dux : 

« Sire, jo vos en crei. 

Se jo vif alques, mult grant prod i avreiz ! » 

Puis sunt justez par amur e par feid, Ensembl'od els tels.XX. milie Franceis : 

N'i ad celoi n'i fierge o n'i capleit. 

Li amiralz chevalchet par le camp, 

Si vait ferir le cunte Guineman. 

Cuntre le coer li fruisset l'escut blanc, 

De sun osberc li derumpit les pans, 

Les dous costez li deseivret des flancs, Que mort l'abat de sun cheval curant. 

Puis ad ocis Gebuin e Lorain, Richart le Veill, li sire des Normans. 

Paien escrient : 

« Preciuse est vaillant ! 

Ferez, baron, 

nus i avom guarant ! » 

Ki puis veïst li chevaler d'Arabe, Cels d'Occiant e d'Argoillie e de Bascle ! 

De lur espiez ben i fierent 

e caplent. 

E li Franceis n'unt talent que s'en algent ; 

Asez i moerent e des uns e des altres. 

Entresqu'al vespre est mult fort la bataille ; 

Des francs barons i ad mult gran damage ; 

Doel i avrat, enceis qu'ele departed. 

Mult ben i fierent Franceis e Arrabit. 

Fruissent cez hanstes e cil espiez furbit. 

Ki dunc veïst cez escuz si malmis, Cez blancs osbercs ki dunc oïst fremir E cez
escuz sur cez helmes cruisir, Cez chevalers ki dunc veïst caïr E humes braire,
contre tere murir, De grant dulor li poüst suvenir ! 

Ceste bataille est mult fort a suffrir. 

Li amiralz recleimet Apolin E Tervagan e Mahumet altresi : 

« Mi damnedeu, jo vos ai mult servit : 

Tutes tes ymagenes ferai d'or fin » 

Males nuveles li aportet 

e dit : 

« Baligant, sire, mal estes oi baillit. 

Perdut avez Malpramis, vostre filz, 

E Canabeus, vostre frere, est ocis ; 

A dous Franceis belement en avint. 

Li empereres en est l'uns, 

ço m'est vis : 

Granz ad le cors, 

ben resenblet marchis, 

Blanc'ad la barbe cume flur en avrill. » 

Li amiralz en ad le helme enclin 

E aprés sin enbrunket sun vis. 

Si grant doel ad sempres quiad murir, 

Sin apelat Jangleu l'Ultremarin. 

Dist l'amiraill : 

« Jangleu, venez avant ! 

Vos estes proz 

e vostre saveir est grant ; 

Que vos en semblet d'Arrabiz e de Francs ? 

Avrum nos la victorie del champ ? » 

E cil respunt : 

« Morz estes, Baligant ! 

Ja vostre deu ne vos erent guarant. 

Carles est fiers e si hume vaillant ; 

Unc ne vi gent ki si fust cumbatant. 

Mais reclamez les barons d'Occïant, Turcs e Enfruns, Arabiz e Jaianz. 

Ço que estre en deit, ne l'alez demurant. » 

Li amiraill ad sa barbe fors mise, Altresi blanche cume flur en espine : 

Cument qu'il seit, ne s'i voelt celer mie. 

Met a sa buche une clere buisine, 

Sunet la cler, que si paien l'oïrent ; 

Par tut le camp ses cumpaignes ralient. 

Cil d'Occiant i braient 

e henissent, 

Arguille si cume chen glatissent ; 

Requerent Franc par si grant estultie, 

El plus espés ses rumpent 

e partissent. 

A icest colp en jetent mort.VII. milie. 

Li quens Oger cuardise n'out unkes ; 

Meillor vassal de lui ne vestit bronie. 

Quant de Franceis les escheles vit rumpre, Si apelat Tierri, le duc d'Argone,
Gefrei d'Anjou e Jozeran le cunte ; 

Mult fierement Carlun en araisunet : 

« Veez paien cum ocient voz humes ! 

Ja Deu ne placet qu'el chef portez corone, S'or n'i ferez pur venger vostre
hunte ! » 

N'i ad icel ki un sul mot respundet ; 

Brochent ad eit, 

lor cevals laissent cure, 

Vunt les ferir la o il les encuntrent. 

Mult ben i fiert Carlemagnes li reis, AOI. Naimes li dux e Oger li Daneis,
Geifreid d'Anjou, ki l'enseigne teneit. 

Mult par est proz danz Ogers li Daneis ; 

Puint le ceval, 

laisset curre ad espleit, 

Si vait ferir celui ki le dragun teneit, Qu'Ambure cravente en la place devant
sei E le dragon e l'enseigne le rei. 

Baligant veit sun gunfanun cadeir E l'estandart Mahumet remaneir : 

Li amiralz alques s'en aperceit Que il ad tort e Carlemagnes dreit. 

Paien d'Arabe s'en turnent plus.C., 

Li emperere recleimet ses parenz : 

« Dites, baron, 

por Deu, si m'aidereiz. » 

Respundent Francs : 

« Mar le demandereiz. 

Trestut seit fel ki n'i fierget a espleit ! » 

Passet li jurz, 

si turnet a la vespree. 

Franc e païen i fierent des espees. 

Cil sunt vassal ki les oz ajusterent. 

Lor enseignes n'i unt mie ubliees : 

Li amiralz Preciuse ad criee, Carles Munjoie, l'enseigne renumee. 

L'un conuist l'altre as haltes voiz e cleres. 

En mi le camp amdui s'entr'encuntrerent, 

Si se vunt ferir, 

granz colps s'entredunerent De lor espiez en lor targes roees. 

Fraites les unt desuz cez bucles lees ; 

De lor osbercs les pans en desevrerent ; 

Dedenz cez cors mie ne s'adeserent. 

Rumpent cez cengles 

e cez seles verserent, 

Cheent li rei, 

a tere se turnerent, 

Isnelement sur lor piez releverent. 

Mult vassalment unt traites les espees. 

Ceste bataille n'en ert mais destornee : 

Seinz hume mort ne poet estre achevee. 

Mult est vassal Carles de France dulce ; 

Li amiralz, il nel crent 

ne ne dutet. 

Cez lor espees tutes nues i mustrent, 

Sur cez escuz mult granz colps s'entredunent, 

Trenchent les quirs e cez fuz ki sunt dubles ; 

Cheent li clou, 

si peceient les bucles ; 

Puis fierent il nud a nud sur lur bronies ; 

Des helmes clers li fuus en escarbunet. 

Ceste bataille ne poet remaneir unkes, Josque li uns sun tort i reconuisset. 

Dist l'amiraill : 

« Carles, kar te purpenses, 

Si pren cunseill que vers mei te repentes ! 

Mort as mun filz, par le men escïente ; 

A mult grant tort mun païs me calenges. 

Deven mes hom, 

en fedeltet voeill rendre, 

Ven mei servir d'ici qu'en Orïente. » 

Carles respunt : 

« Mult grant viltet me sembl ; 

Pais ne amor ne dei a paien rendre. 

Receif la lei que Deus nos apresentet, Chrestïentet, 

e puis te amerai sempres ; 

Puis serf 

e crei le rei omnipotente. » 

Dist Baligant : 

« Malvais sermun cumences ! » 

Puis vunt ferir des espees qu'unt ceintes. 

Li amiralz est mult de grant vertut. 

Fier Carlemagne sur l'elme d'acer brun, 

Desur la teste li ad frait e fendut ; 

Met li l'espee sur les chevels menuz, 

Prent de la carn grant pleine palme e plus : 

Iloec endreit remeint li os tut nut. 

Carles cancelet, por poi qu'il n'est caüt ; 

Mais Deus ne volt qu'il seit mort ne vencut. 

Seint Gabriel est repairet a lui, 

Si li demandet : 

« Reis magnes, que fais tu ? » 

Quant Carles oït la seinte voiz de l'angle, Nen ad poür ne de murir dutance ; 

Repairet loi vigur e remembrance. 

Fiert l'amiraill de l'espee de France, 

L'elme li freint o li gemme reflambent, 

Trenchet la teste pur la cervele espandre E tut le vis tresqu'en la barbe
blanche, Que mort l'abat senz nule recuvrance. 

Munjoie escriet pur la reconuisance. 

A icest mot venuz i est dux Neimes : 

Prent Tencendur, 

muntet i est li reis magnes. 

Paien s'en turnent, 

ne volt Deus qu'il i remainent. 

Or sunt Franceis a icels qu'il demandent. 

Paien s'en fuient, 

cum Damnesdeus le volt. 

Encalcent Franc e l'emperere avoec. 

Ço dist li reis : 

« Seignurs, vengez voz doels, 

Si esclargiez voz talenz e voz coers, 

Kar hoi matin vos vi plurer des oilz. » 

Respondent Franc : 

« Sire, ço nus estoet. » 

Cascuns i fiert tanz granz colps cum il poet. 

Poi s'en estoerstrent d'icels ki sunt iloec. 

Granz est li calz, 

si se levet la puldre. 

Paien s'en fuient 

e Franceis les anguissent ; 

Li enchalz duret d'ici qu'en Sarraguce. 

Em sum sa tur muntee est Bramidonie, Ensembl'od li si clerc e si canonie De
false lei, que Deus nen amat unkes : 

Ordres nen unt ne en lor chefs corones. 

Quant ele vit Arrabiz si cunfundre, A halte voiz s'escrie : 

« Aiez nos, Mahum ! 

E ! gentilz reis, ja sunt vencuz noz humes, Li amiralz ocis a si grant hunte ! »

Quant l'ot Marsilie, vers sa pareit se turnet, 

Pluret des oilz, 

tute sa chere enbrunchet ; 

Morz est de doel, si cum pecchet l'encumbret. 

L'anme de lui as vifs diables dunet. 

Paien sunt morz, 

E Carles ad sa bataille vencue. 

De Sarraguce ad la porte abatue : 

Or set il ben que elle n'est mais defendue. 

Prent la citet, 

sa gent i est venue : 

Par poëstet icele noit i jurent. 

Fiers est li reis a la barbe canue, 

E Bramidonie les turs li ad rendues : 

Les dis sunt grandes, les cinquante menues. 

Mult ben espleitet qui Damnesdeus aiuet. 

Passet li jurz, 

la noit est aserie ; 

Clers est la lune 

e les esteiles flambient. 

Li emperere ad Sarraguce prise. 

A mil Franceis funt ben cercer la vile, Les sinagoges e les mahumeries ; 

A mailz de fer e a cuignees qu'il tindrent Fruissent les ymagenes e trestutes
les ydeles : 

N'i remeindrat ne sorz ne falserie. 

Li reis creit en Deu, 

faire voelt sun servise, 

E si evesque les eves beneïssent, 

Meinent paien entesqu'al baptisterie : 

S'or i ad cel qui Carle cuntredie, Il le fait pendre o ardeir ou ocire. 

Baptizet sunt asez plus de.C. milie, Veir chrestïen, ne mais sul la reïne. 

En France dulce iert menee caitive : 

Ço voelt li reis par amur cunvertisset. 

Passet la noit, 

si apert le cler jor. 

De Sarraguce Carles guarnist les turs ; 

Mil chevalers i laissat puigneürs ; 

Guardent la vile a oes l'empereor. 

Muntet li reis e si hume trestuz E Bramidonie, qu'il meinet en sa prisun ; 

Mais n'ad talent que li facet se bien nun. 

Repairez sunt a joie e a baldur. 

Passent Nerbone par force e par vigur ; 

Desur l'alter seint Sevrin le baron Met l'oliphan plein d'or e de manguns : 

Li pelerin le veient ki la vunt. 

Passet Girunde a mult granz nefs qu'i sunt ; 

Entresqu'a Blaive ad cunduit sun nevold E Oliver, sun nobilie cumpaignun, E
l'arcevesque, ki fut sages e proz. 

En blancs sarcous fait metre les seignurs : 

A Seint Romain, la gisent li baron. 

Francs les cumandent a Deu e a ses nuns. 

Carles cevalchet e les vals e les munz ; 

Entresqu'a Ais ne volt prendre sujurn. 

Tant chevalchat qu'il descent al perrun. 

Cume il est en sun paleis halçur, Par ses messages mandet ses jugeors, Baivers e
Saisnes, Loherencs e Frisuns ; 

Alemans mandet, 

si mandet Borguignuns E Peitevins e Normans e Bretuns, De cels de France des
plus saives qui sunt. 

Dés or cumencet le plait de Guenelun. 

Li empereres est repairet d'Espaigne 

E vient a Ais, al meillor sied de France ; 

Muntet el palais, 

est venut en la sale. 

Ço dist al rei : 

« O est Rollant le catanie, Ki me jurat cume sa per a prendre ? » 

Carles en ad e dulor e pesance, 

Pluret des oilz, 

tiret sa barbe blance : 

« Soer, cher'amie, de hume mort me demandes. 

Jo t'en durai mult esforcet eschange : 

Ço est Loewis, 

mielz ne sai a parler ; 

Il est mes filz, 

e si tendrat mes marches. » 

Alde respunt : 

« Cest mot mei est estrange. 

Ne place Deu ne ses seinz ne ses angles Aprés Rollant que jo vive remaigne ! » 

Pert la culor, 

chet as piez Carlemagne, 

Sempres est morte. 

Deus ait mercit de l'anme ! 

Franceis barons en plurent 

e si la pleignent. 

Alde la bel'est a sa fin alee. 

Quidet li reis que el se seit pasmee ; 

Pitet en ad, 

sin pluret l'emperere ; 

Prent la as mains, 

si l'en ad relevee. 

Desur les espalles ad la teste clinee. 

Quant Carles veit que morte l'ad truvee, Quatre cuntesses sempres i ad mandees ;

A un muster de nuneins est portee ; 

La noit la guaitent entresqu'a l'ajurnee. 

Lunc un alter belement l'enterrerent. 

Mult grant honur i ad li reis dunee. 

Li emperere est repairet ad Ais. 

Guenes li fels, en caeines de fer En la citet est devant le paleis ; 

A un'estache l'unt atachet cil serf, 

Les mains li lient a curreies de cerf, 

Trés ben le batent a fuz e a jamelz ; 

N'ad deservit que altre ben i ait ; 

A grant dulur iloec atent sun plait. 

Il est escrit en l'ancïene geste Que Carles mandet humes de plusurs teres. 

Asemblez sunt ad Ais, a la capele. 

Halz est li jurz, 

mult par est grande la feste, Dient alquanz, del baron seint Silvestre. 

Dés ore cumencet le plait e les noveles De Guenelun, ki traïsun ad faite. 

Li emperere devant sei l'ad fait traire. 

« Seignors barons, dist Carlemagnes li reis, De Guenelun car me jugez le dreit !

Il fut en l'ost tresqu'en Espaigne od mei, 

Si me tolit.XX. milie de mes Franceis E mun nevold, que ja mais ne verreiz, E
Oliver, li proz e li curteis ; 

Les.XII. pers ad traït por aveir. » 

Dist Guenelon : 

« Fel seie se jol ceil ! 

Rollant me forfist en or e en aveir, Pur que jo quis sa mort e sun destreit ; 

Mais traïsun nule n'en i otrei. » 

Respundent Franc : 

« Ore en tendrum cunseill. » 

Devant le rei la s'estut Guenelun. 

Cors ad gaillard, el vis gente color ; 

S'il fust leials, ben resemblast barun. 

Veit cels de France e tuz les jugeürs, De ses parenz.XXX. ki od lui sunt ; 

Puis s'escriat haltement, a grant voeiz : 

« Pur amor Deu, car m'entendez, barons ! 

Seignors, jo fui en l'ost avoec l'empereür, 

Serveie le par feid e par amur. 

Rollant sis niés me coillit en haür, 

Si me jugat a mort e a dulur. 

Message fui al rei Marsilïun ; 

Par mun saveir vinc jo a guarisun. 

Jo desfiai Rollant le poigneor E Oliver e tuiz lur cumpaignun ; 

Carles l'oïd e si nobilie baron. 

Venget m'en sui, 

mais n'i ad traïsun. » 

Respundent Francs : 

« A conseill en irums. » 

Quant Guenes veit que ses granz plaiz cumencet, De ses parenz ensemble od li out
trente. 

Un en i ad a qui li altre entendent : 

Ço est Pinabel, del castel de Sorence ; 

Ben set parler e dreite raisun rendre ; 

Vassals est bons por ses armes defendre. 

Ço li dist Guenes : 

Getez mei hoi de mort e de calunje ! » 

Dist Pinabel : 

« Vos serez guarit sempres. 

N'i ad Francés ki vos juget a pendre, U l'emperere les noz dous cors en asemble,
Al brant d'acer que jo ne l'en desmente. » 

Guenes li quens a ses piez se presente. 

Bavier e Saisnes sunt alet a conseill, E Peitevin e Norman e Franceis ; 

Asez i ad Alemans e Tiedeis ; 

Icels d'Alverne i sunt li plus curteis. 

Pur Pinabel se cuntienent plus quei. 

Dist l'un a l'altre : 

« Bien fait a remaneir ! 

Laisum le plait 

e si preium le rei Que Guenelun cleimt quite ceste feiz, 

Puis si li servet par amur e par feid. 

Morz est Rollant, 

ja mais nel revereiz ; 

N'ert recuvret por or ne por aveir : 

Mult sereit fols ki ja se cumbatreit. » 

N'en i ad celoi nel graant e otreit, Fors sul Tierri, le frere dam Geifreit. 

A Charlemagne repairent si barun ; 

Dient al rei : 

« Sire, nus vos prium Que clamez quite le cunte Guenelun, 

Puis si vos servet par feid e par amor. 

Vivre le laisez, 

car mult est gentilz hoem. 

Ja por murir n'en ert veüd gerun, 

Ne por aveir ja nel recuverum. » 

Ço dist li reis : 

« Vos estes mi felun. » 

Quant Carles veit que tuz li sunt faillid, Mult l'enbrunchit e la chere e le
vis, 

Al doel qu'il ad si se cleimet caitifs. 

Heingre out le cors e graisle e eschewid, Neirs les chevels e alques bruns le
vis ; 

N'est gueres granz 

ne trop nen est petiz. 

Curteisement a l'emperere ad dit : 

« Bels sire reis, ne vos dementez si ! 

Ja savez vos que mult vos ai servit. 

Par anceisurs dei jo tel plait tenir : 

Que que Rollant a Guenelun forsfesist, Vostre servise l'en doüst bien guarir. 

Guenes est fels d'iço qu'il le traït ; 

Vers vos s'en est parjurez e malmis. 

Se or ad parent ki m'en voeille desmentir, A ceste espee, que jo ai ceinte ici,
Mun jugement voel sempres guarantir. » 

Respundent Franc : 

« Or avez vos ben dit. » 

Devant lu rei est venuz Pinabel. 

Granz est e forz e vassals e isnel ; 

Qu'il fiert a colp, de sun tens n'i ad mais ; 

E dist al rei : 

« Sire, vostre est li plaiz : 

Car cumandez que tel noise n'i ait ! 

Ci vei Tierri, ki jugement ad fait. 

Jo si li fals, 

od lui m'en cumbatrai. » 

Met li el poign de cerf le destre guant. 

Dist li empereres : 

« Bons pleges en demant. » 

.XXX. parenz li plevissent leial. 

Ço dist li reis : 

« E jol vos recrerai. » 

Fait cels guarder tresque li dreiz en serat. 

Quant veit Tierri qu'or en ert la bataille, Sun destre guant en ad presentet
Carle. 

Li emperere l'i recreit par hostage, 

Puis fait porter.IIII. bancs en la place : 

La vunt sedeir cil kis deivent cumbatre. 

Ben sunt malez, par jugement des altres, 

Sil purparlat Oger de Denemarche ; 

E puis demandent lur chevals e lur armes. 

Puis que il sunt a bataille justez, AOI. Ben sunt cunfés e asols e seignez ; 

Oent lur messes 

e sunt acumuniez ; 

Mult granz offrendes metent par cez musters. 

Devant Carlun andui sunt repairez. 

Lur esperuns unt en lor piez calcez, 

Vestent osberc blancs e forz e legers, 

Lur helmes clers unt fermez en lor chefs, 

Ceinent espees enheldees d'or mier, 

En lur cols pendent lur escuz de quarters, 

En lur puinz destres unt lur trenchanz espiez, 

Puis sunt muntez en lur curanz destrers. 

Idunc plurerent.C. milie chevalers Qui pur Rollant de Tierri unt pitiet. 

Deus set asez cument la fins en ert. 

Dedesuz Ais est la pree mult large. 

Des dous baruns justee est la bataille. 

Cil sunt produme e de grant vasselage 

E lur chevals sunt curanz e aates. 

Brochent les bien, 

tutes les resnes lasquent, 

Par grant vertut vait ferir l'uns li altre. 

Tuz lur escuz i fruissent 

e esquassent, 

Lur osbercs rumpent 

e lur cengles depiecent, 

Les alves turnent, 

les seles cheent a tere. 

.C. mil humes i plurent, kis esguardent. 

A tere sunt ambdui li chevaler. 

Isnelement se drecent sur lur piez. 

Pinabels est forz e isnels e legers. 

Li uns requiert l'altre, 

n'unt mie des destrers. 

De cez espees enheldees d'or mer Fierent 

e caplent sur cez helmes d'acer ; 

Granz sunt les colps, as helmes detrencher. 

Mult se dementent cil franceis chevaler. 

« E ! Deus, dist Carles, le dreit en esclargiez ! » 

Dist Pinabel : 

« Tierri, car te recreiz ! 

Tes hom serai par amur e par feid, 

A tun plaisir te durrai mun aveir, 

Mais Guenelun fai acorder al rei ! » 

Respont Tierri : 

« Ja n'en tendrai cunseill. 

Tut seie fel, se jo mie l'otrei ! 

Deus facet hoi entre nus dous le dreit ! » 

Ço dist Tierri : 

« Pinabel, mult ies ber, 

Granz ies e forz e tis cors ben mollez ; 

De vasselage te conoissent ti per ; 

Ceste bataille, car la laisses ester ! 

A Carlemagne te ferai acorder ; 

De Guenelun justise ert faite tel 

Jamais n'ert jur que il n'en seit parlet. » 

Dist Pinabel : 

« Ne placet Damnedeu ! 

Sustenir voeill trestut mun parentet ; 

N'en recrerrai pur nul hume mortel ; 

Mielz voeill murir que il me seit reprovet. » 

De lur espees cumencent a capler Desur cez helmes, ki sunt a or gemez ; 

Cuntre le ciel en volet li fous tuz clers. 

Il ne poet estre qu'il seient desevrez : 

Seinz hume mort ne poet estre afinet. 

Mult par est proz Pinabel de Sorence, 

Si fiert Tierri sur l'elme de Provence : 

Salt en li fous, que l'erbe en fait esprendre. 

Del brant d'acer la mure li presentet. 

Desur le frunt li ad faite descendre. 

Em mi le vis li ad faite descendre ; 

La destre joe en ad tute sanglente, L'osberc desclot josque par sum le ventre. 

Deus le guarit, que mort ne l'acraventet. 

Ço veit Tierris que el vis est ferut : 

Li sancs tuz clers en chiet el pred herbus. 

Fiert Pinabel sur l'elme d'acer brun, 

Jusqu'al nasel li ad fait e fendut, 

Del chef li ad le cervel espandut, 

Brandit sun colp, 

si l'ad mort abatut. 

A icest colp est li esturs vencut. 

Escrient Franc : 

« Deus i ad fait vertut ! 

Asez est dreit que Guenes seit pendut E si parent, ki plaidet unt pur lui. » 

Quant Tierris ad vencue sa bataille, Venuz i est li emperere Carles, Ensembl'od
lui de ses baruns quarante, Naimes li dux, Oger de Danemarche, Geifrei d'Anjou e
Willalme de Blaive. 

Li reis ad pris Tierri entre sa brace, 

Tert lui le vis od ses granz pels de martre, 

Celes met jus, 

puis li afublent altres ; 

Mult suavet le chevaler desarment. 

Munter l'unt fait en une mule d'Arabe ; 

Repairet s'en a joie e a barnage ; 

Vienent ad Ais, 

descendent en la place. 

Dés or cumencet l'ocisïun des altres. 

Carles apelet ses cuntes e ses dux : 

« Que me loez de cels qu'ai retenuz ? 

Pur Guenelun erent a plait venuz, Pur Pinabel en ostage renduz. » 

Respundent Franc : 

« Ja mar en vivrat uns ! » 

Li reis cumandet un soen veier, Basbrun : 

« Va, 

sis pent tuz a l'arbre de mal fust ! 

Par ceste barbe dunt li peil sunt canuz, Se uns escapet, morz ies e cunfunduz. »

Cil li respunt : 

« Qu'en fereie jo el ? » 

Od.C. serjanz par force les cunduit. 

.XXX. en i ad d'icels ki sunt pendut. 

Ki hume traïst sei ocit e altroi. 

Puis sunt turnet Bavier e Aleman E Peitevin e Bretun e Norman. 

Sor tuit li altre l'unt otriet li Franc Que Guenes moerget par merveillus ahan.

Quatre destrers funt amener avant, 

Puis si li lient e les piez e les mains. 

Li cheval sunt orgoillus e curant ; 

Quatre serjanz les acoeillent devant. Devers un'ewe ki est en mi un camp. 

Guenes est turnet a perdicïun grant ; 

Trestuit si nerf mult li sunt estendant E tuit li membre de sun cors derumpant :

Sur l'erbe verte en espant li cler sanc. 

Guenes est mort cume fel recreant. 

Hom ki traïst altre, nen est dreiz qu'il s'en vant. 

Quant li empereres ad faite sa venjance, Sin apelat ses evesques de France, Cels
de Baviere e icels d'Alemaigne : 

« En ma maisun ad une caitive franche. 

Tant ad oït e sermuns e essamples Creire voelt Deu, 

chrestïentet demandet. 

Baptizez la, pur quei Deus en ait l'anme. » 

Cil li respundent : 

« Or seit fait par marrenes ! » 

La baptizent la reïne d'Espaigne : 

Truvet li unt le num de Juliane. 

Chrestïene est par veire conoisance. 

Quant l'emperere ad fait sa justice E esclargiez est la sue grant ire, En
Bramidonie ad chrestïentet mise, 

Passet li jurz, 

la nuit est aserie. 

Culcez s'est li reis en sa cambre voltice. 

Seint Gabriel de part Deu li vint dire : 

« Carles, sumun les oz de tun emperie ! 

Par force iras en la tere de Bire, 

Reis Vivien si succuras en Imphe, A la citet que paien unt asise : 

Li chrestïen te recleiment 

e crient. » 

Li emperere n'i volsist aler mie : 

« Deus, dist li reis, si penuse est ma vie ! » 

Pluret des oilz, 

sa barbe blanche tiret. 

Ci falt la geste que Turoldus declinet. 

Li chien chacent, 

li cerf ravine. 

Governal vint une charire En une lande ; 

luin arire Vit cel venir que il bien set Que ses sires onques plus het, Tot
solement sanz escuier. 

Des esperons a son destrier A tant doné que il escache, 

Sovent el col fiert o sa mache 

Li chevaus ceste sor un marbre. 

Governal s'acoste a un arbre, 

Enbuschiez est, 

celui atent Qui trop vient tost et fuira lent. 

Nus retorner ne puet fortune : 

Ne se gaitoit de la rancune Que il avoit a Tristran fait. 

Cil qui desoz l'arbre s'estait Vit le venir, 

hardi l'atent ; 

Dit mex veut estre mis au vent Que il de lui n'ait la venjance ; 

Qar par lui et par sa faisance Durent il estre tuit destruit. 

Li chien li cerf sivent, qui fuit ; 

Li vasaus aprés les chiens vait. 

Governal saut de sen agait ; 

Du mal que cil ot fait li menbre, 

A s'espee tot le desmenbre, 

Li chief en prent, 

atot s'en vet. 

Li veneor, qui l'ont parfait, Sivoient le cerf esmeü. 

De lor seignor virent le bu, Sanz la teste, soz l'arbre jus. 

Qui plus tost cort, cil s'en fuit plus : 

Bien quident ce ait fait Tristran Dont li rois fist faire le ban. 

Par Cornoualle ont antendu L'un des trois a le chief perdu Qui meslot Tristran o
le roi. 

Poor en ont tuit et esfroi, 

Puis ont en pes le bois laisié ; 

N'ont pus el bois sovent chacié. 

Des cel'ore qu'u bois entroit, Fust por chacier, chascuns dotoit Que Tristran li
preuz l'encontrast. 

Crient fu u plain et plus u gast. 

Tristran se jut an la fullie. 

Chau tens faisoit, 

si fu jonchie. 

Endormiz est, 

ne savoit mie Que cil eüst perdu la vie Par qui il dut mort recevoir : 

Liez ert, quant en savra le voir. 

Governal a la loge vient, 

La teste au mort a sa main tient ; 

A la forche de la ramee L'a cil par les cheveus nouee. 

Tristran s'esvelle, 

vit la teste, 

Saut esfreez, sor piez 

s'areste. 

A haute voiz crie son mestre : 

« Ne vos movez, 

seürs puez estre : 

A ceste espee l'ai ocis. 

Saciez, cist ert vostre anemis. » 

Liez est Tristran de ce qu'il ot : 

Cil est ocis qu'il plus dotot. 

Poor ont tuit par la contree. 

La forest est si esfreee Que nus n'i ose ester dedenz. 

Or ont le bois a lor talent. 

La ou il erent en cel gaut, Trova Tristan l'arc Qui ne faut. 

En tel maniere el bois le fist Riens ne trove qu'il n'oceïst. 

Se par le bois vait cerf ne dains, Se il atouchë a ces rains Ou cil arc est mis
et tenduz, Se haut hurte, haut est feruz, 

Et se il hurte a l'arc an bas, Bas est feruz eneslepas. 

Tristran, par droit et par raison, Qant ot fait l'arc, li mist cel non. 

Mot a buen non l'arc, qui ne faut Riens qu'il ne fire, bas ne haut ; 

Et mot lor out pus grant mestier, 

De maint grant cerf lor fist mengier. 

Mestier ert que la sauvagine Lor aïdast en la gaudine ; 

Qar falliz lor estoit li pains, 

N'il n'osoient issir as plains. 

Longuement fu en tel dechaz. 

Mervelles fu de buen porchaz : 

De venoison ont grant plenté. 

Seignor, ce fu un jor d'esté, En icel tens que l'en aoste, Un poi aprés la
Pentecoste. 

Par un matin, a la rousee, Li oisel chantent l'ainzjornee. 

Tristran de la loge ou il gist, Çaint s'espee, tot sol s'en ist, 

L'arc Qui ne faut vet regarder ; 

Parmi le bois ala berser. 

Ainz qu'il venist, fu en tel paine, 

Fu ainz maiss gent tant eüst paine ? 

Mais l'un por l'autre ne le sent, 

Bien orent lor aaisement. 

Ainz, puis le tens que el bois furent, Deus genz itant de tel ne burent ; 

Ne, si conme l'estoire dit, La ou Berox le vit escrit, Nule gent tant ne
s'entramerent 

Ne si griment nu conpererent. 

La roïne contre lui live. 

Li chauz fu granz, qui mot les grive. 

Tristran l'acole 

et il dit ce : 

« - Amis, ou avez vos esté ? 

Tant l'ai chacié que tot m'en duel. 

Somel m'est pris, 

dormir me vel. » 

La loge fu de vers rains faite, 

De leus en leus ot fuelle atraite, 

Et par terre fu bien jonchie. 

Yseut fu premire couchie ; 

Tristran se couche 

et trait s'espee, 

Entre les deux chars l'a posee. 

Sa chemise out Yseut vestue 

(Se ele fust icel jor nue, Mervelles lor fust meschoiet), 

Et Tristran ses braies ravoit. 

La roïne avoit en son doi. L'anel d'or des noces le roi, O esmeraudes planteïz.

Mervelles fu li doiz gresliz, A poi que li aneaus n'en chiet. 

Oez com il se sont couchiez : 

Desoz le col Tristran a mis Son braz, 

et l'autre, ce m'est vis, Li out par dedesus geté ; 

Estroitement l'ot acolé, 

Et il la rot de ses braz çainte. 

Lor amistié ne fu pas fainte. 

Les bouches furent pres asises, 

Et neporquant si ot devises Que n'asenbloient pas ensenble. 

Vent ne cort 

ne fuelle ne trenble. 

Uns rais decent desor la face Yseut, que plus reluist que glace. 

Eisi s'endorment li amant, 

Ne pensent mal ne tant ne quant. 

N'avoit qu'eus deus en cel païs ; 

Quar Governal, ce m'est avis, S'en ert alez o le destrier Aval el bois au
forestier. 

Oez, seignors, quel aventure : 

Tant lor dut estre pesme et dure ! 

Par le bois vint uns forestiers, Qui avoit trové lor fulliers Ou il erent el
bois geü. 

Tant a par le fuellier seü Qu'il fu venuz a la ramee Ou Tristran out fait
s'aünee. 

Vit les dormanz, 

bien les connut : 

Li sans li fuit, 

esmarriz fut. 

Mot s'en vest tost, 

quar se doutoit ; 

Bien sot, se Tristran s'esvellot, Que ja n'i metroit autre ostage, Fors la teste
lairoit en gage. 

Se il s'en fuit, n'est pas mervelle ; 

Du bois s'en ist, 

cort a mervelle. 

Tristran avoc s'amie dort : Par poi qu'il ne reçurent mort. 

D'iluec endroit ou il dormoient, Qui, deus bones liues estoient La ou li rois
tenet sa cort. 

Li forestier grant erre acort ; 

Qar bien avoit oï le ban Que l'en avoit fait de Tristran : 

Cil qui au roi en diroit voir Assez aroit de son avoir. 

Li forestier bien le savoit, 

Por c'acort il a tel esploit. 

Et li rois Marc en son palais O ses barons tenoit ses plaiz ; 

Des barons ert plaine la sale. 

Li forestier du mont avale 

Et s'en est entré, 

mot vait tost. 

Pensez que onc arester s'ost De si que il vint as degrez De la sale ? 

Sus est montez. 

Li rois le voit venir grant erre, 

Son forestier apele en erre : 

« Soiz noveles, qui si tost viens ? 

Ome senbles que core a chiens, Qui chast sa beste por ataindre. 

Veus tu a cort de nullui plaindre ? 

Tu senbles hom qui ait besoin, Qui ça me soit tramis de loin. 

Se tu veus rien, di ton mesage. 

A toi nus hon veé son gage Ou chacié vos de ma forest ? 

- Escoute moi, roi, se toi plest, 

Et si m'entent un sol petit. 

Par cest païs a l'on banit, Qui ton nevo porroit trover, Q'ançois s'osast
laisier crever Qu'il nu preïst, ou venist dire. 

Ge l'ai trové, 

s'en criem vostre ire : 

Se nel t'ensein, dorras moi mort. 

Je te merrai la ou il dort, Et la roïne ensenble o lui. 

Gel vi, poi a, ensenble o lui, 

Fermement erent endormi. 

Grant poor oi, quant la les vi. » 

Li rois l'entent, 

boufe 

et sospire, 

Esfreez est, 

forment s'aïre ; 

Au forestier dist 

et conselle Priveement, dedenz l'orelle : 

« En qel endroit sont il ? 

Di moi ! 

- En une loge de Morroi Dorment estroitet enbrachiez. 

Vien tost, 

ja seron d'eus vengiez. 

Rois, s'or n'en prens aspre venjance, N'as droit en terre, sanz doutance. » 

Li rois li dist : 

« Is t'en la fors. 

Si chier conme tu as ton cors, Ne dire a nul ce que tu sez, Tant soit estrange
ne privez. 

A la Croiz Roge, au chemin fors, La on enfuet sovent les cors, Ne te movoir, 

iluec m'atent. 

Tant te dorrai or et argent Con tu voudras, 

je l'afi toi. » 

Li forestier se part du roi, 

A la Croiz vient, 

iluec s'asiet. 

Male gote les eulz li criet, Qui tant voloit Tristran destruire ! 

Mex li venist son cors conduire, 

Qar puis morut a si grant honte Con vos orrez avant el conte. 

Li rois est en la chanbre entrez, 

A soi manda toz ses privez, 

Pus lor voia 

et defendi Qu'il ne soient ja si hardi Qu'il allent aprés lui plain pas. 

Chascun li dist : 

« Rois, est ce gas, A aler vos sous nule part ? 

Ainz ne fu rois qui n'ait regart. 

Qel novele avez vos oïe ? 

Ne vos movez por dit d'espie. » 

Li rois respont : 

« Ne sai novele, 

Mais mandé m'a une pucele Que j'alle tost a lié parler. 

Bien me mande n'i moigne per. 

G'irai tot seus sor mon destrier, 

Ne merrai per ne escuier, 

A ceste foiz irai sanz vos. » 

Il responent : 

« Ce poise nos. 

Chatons conmanda a son filz A eschiver les leus soutiz. » 

Il respont : 

« Je le sai assez. 

Laisiez moi faire auques mes sez. » 

Li rois a fait sa sele metre, 

S'espee çaint, 

sovent regrete A lui tot sol la cuvertise Que Tristran fist, quant il l'ot
prisse Yseult la bele o le cler vis, O qui s'en est alé fuitis. 

S'il les trove, mot les menace, 

Ne laira pas ne lor mesface. 

Mot est li rois acoragiez De destruire : 

c'es granz pechiez. 

De la cité s'en est issuz 

Et dist mex veut estre penduz Qu'il ne prenge de ceus venjance Que li ont fait
tel avilance. 

A la croiz vint, ou cil l'atent, 

Dist li qu'il aut isnelement Et qu'il le meint la droite voie. 

El bois entrent, qui mot onbroie. 

Devant le roi se met l'espie ; 

Li rois le sieut, qui bien s'i fie En l'espee que il a çainte, Dont a doné colee
mainte. 

Si fait il trop que sorquidez ; 

Quar, se Tristran fust esvelliez, Li niés o l'oncle se meslast, 

Li uns morust, ainz ne finast. 

Au forestier dist li roi Mars Qu'il li dorroit d'argent vint mars, Sel menoit
tost a son forfet. 

Li forestier (qui vergonde ait !) Dist que pres sont de lor besoigne. 

Du buen cheval, né de Gascoingne, Fait l'espie le roi decendre, 

De l'autre part cort l'estrier prendre ; 

A la branche d'un vert pomier La reigne lïent du destrier. 

Poi vont avant, quant ont veü La loge por qu'il sont meü. 

Li rois deslace son mantel, Dont a fin or sont li tasel : 

Desfublez fu, 

mot out gent cors. 

Du fuerre trait l'espee fors, 

Iriez s'atorne, 

sovent dit Qu'or veut morir s'il nes ocit. 

L'espee nue an la loge entre. 

Le forestier entre soventre, 

Grant erre aprés le roi acort : 

Li ros li çoine qu'il retort. 

Li rois en haut le cop leva, 

Iré le fait, 

si se tresva. 

Ja decendist li cop sor eus, 

Ses oceïst, ce fust grant deus. 

Quant vit qu'ele avoit sa chemise Et q'entre eus deus avoit devise, La bouche o
l'autre n'ert jostee, Et qant il vit la nue espee Qui entre eus deus les
desevrot, Vit les braies que Tristran out : 

« Dex ! dist li rois, ce que puet estre ? 

Or ai veü tant de lor estre, 

Dex ! je ne sai que doie faire, Ou de l'ocire ou du retraire. 

Ci sont el bois, bien a lonc tens. 

Bien puis croire, se je ai sens, Se il s'amasent folement, Ja n'i eüsent
vestement, 

Entrë eus deus n'eüst espee, 

Autrement fust cest'asenblee. 

Corage avoie d'eus ocire : 

Nes tocherai, 

retrairai m'ire. 

De fole amor corage n'ont. 

N'en ferrai nul. 

Endormi sont : 

Se par moi eirent atouchié, Trop par feroie grant pechié ; 

Et se g'esvel cest endormi Et il m'ocit ou j'oci lui, Ce sera laide reparlance.

Je lor ferai tel demostrance Que, ançois qu'il s'esvelleront, Certainement
savoir porront Qu'il furent endormi trové Et q'en a eü d'eus pité, Que je nes
vuel noient ocire, Ne moi ne gent de mon enpire. 

Ge voi el doi a la reïne L'anel o pierre esmeraudine ; 

Or li donnai 

(mot par est buens), 

Et g'en rai un qui refu suens : 

Osterai li le mien du doi. 

Uns ganz de vair rai je o moi, Qu'el aporta o soi d'Irlande. 

Le rai qui sor la face brande (Qui, li fait chaut) en vuel covrir ; 

Et, qant vendra au departir, Prendrai l'espee d'entre eus deus Dont le Morhot fu
del chief blos. » 

Li rois a deslïé les ganz, 

Vit ensenble les deus dormanz, 

Le rai qui sor Yseut decent Covre des ganz mot bonement. 

L'anel du doi defors parut : 

Souef le traist, qu'il ne se mut. 

Primes i entra il enviz ; 

Or avoit tant les doiz gresliz Qu'il s'en issi sanz force fere ; 

Mot l'en sot bien li rois fors traire, 

L'espee qui entre eus deus est Souef oste, 

la soue i met. 

De la loge s'en issi fors, 

Vint au destrier, 

saut sor le dos ; 

Au forestier dist qu'il s'en fuie, 

Son cors trestort, 

si s'en conduie. 

Vet s'en li rois, 

dormant les let. 

A cele foiz n'i a plus fait. 

Reperiez est a sa cité. 

De plusorz parz out demandé Ou a esté et ou tant fut. 

Li rois lor ment, 

pas n'i connut Ou il ala ne que il quist Ne de faisance que il fist. 

Mais or oiez des endormiz, Que li rois out el bois gerpiz. 

Avis estoit a la roïne Qu'ele ert en une grant gaudine, Dedenz un riche pavellon
: 

A li venoient dui lion, Qui la voloient devorer ; 

El lor voloit merci crïer, 

Mais li lion, destroiz de fain, Chascun la prenoit par la main. 

De l'esfroi que Iseut en a Geta un cri, 

si s'esvella. 

Li gant paré du blanc hermine Li sont choiet sor la poitrine. 

Tristran, du cri qu'il ot, s'esvelle, 

Tote la face avoit vermelle. 

Esfreez s'est, 

saut sus ses piez, 

L'espee prent com home iriez, 

Regarde el brant, 

l'osche ne voit : 

Vit le pont d'or qui sus estoit, 

Connut que c'est l'espee au roi. 

La roïne vit en son doi L'anel que li avoit doné, 

Le suen revit du dei osté. 

Ele cria : 

« Sire, merci ! Li rois nos a trovez ici. » 

Il li respont : 

« Dame, c'est voirs. 

Or nos covient gerpir Morrois, 

Qar mot li par somes mesfait. 

M'espee a, 

la soue me lait : 

Bien nos peüst avoir ocis. 

- Sire, voire, ce m'est avis. 

- Bele, or n'i a fors du fuïr. 

Il nos laissa por nos traïr : 

Seus ert, 

si est alé por gent, 

Prendre nos quide, voirement. 

Dame, fuion nos en vers Gales. 

Li sanc me fuit. » 

Tot devient pales. 

Vit son seignor pales estoit, 

Demande li que il avoit. 

« Par foi, mestre, Marc li gentis Nos a trovez ci endormis ; 

S'espee lait, 

la moie en porte : 

Felonie criem qu'il anorte. 

Du doi Yseut l'anel, le buen, En a porté, 

si lait le suen : 

Par cest change poon parçoivre, Mestre, que il nos veut deçoivre ; 

Quar il ert seus, 

si nos trova, 

Poor li prist, 

si s'en torna. 

Por gent s'en est alé arrire, Dont il a trop et baude et fire. 

Ses amerra, 

destruire veut Et moi et la roïne Yseut ; 

Voiant le pueple, nos veut prendre, Faire ardoir et venter la cendre. 

Fuion, 

n'avon que demorer. » 

N'avet en eus que demorer. 

S'il ont poor, n'en püent mais : 

Li rois sevent fel et engrés. 

Torné s'en sont bone aleüre, 

Li roi doutent, por l'aventure. 

Morrois trespasent, 

si s'en vont, 

Grans jornees par poor font, 

Droit vers Gales s'en sont alé. 

Mot les avra amors pené : 

Trois anz plainiers sofrirent peine, 

Lor char pali 

et devint vaine. 

Seignors, du vin de qoi il burent Avez oï, por qoi il furent En si grant paine
lonctens mis ; 

Mais ne savez, ce m'est avis, A conbien fu determinez Li lovendrins, li vin
herbez : 

La mere Yseut, qui le bolli, A trois anz d'amistié le fist. 

Por Marc le fist et por sa fille : 

Autre en pruva, qui s'en essille. 

Tant con durerent li troi an, Out li vins si soupris Tristran Et la roïne
ensenble o lui Que chascun disoit : 

« Las n'en sui. » 

L'endemain de la saint Jehan Aconpli furent li troi an Que cil vin fu
determinez. 

Tristran fu de son lit levez, 

Iseut remest en sa fullie. 

Tristran, sachiez, une doitie A un cerf traist, qu'il out visé, 

Par les flans l'a outrebersé. 

Fuit s'en li cerf, 

Tristran l'aqeut ; 

Que soirs fu plains tant le porseut. 

La ou il cort aprés la beste, L'ore revient, et il s'areste, Qu'il ot beü le
lovendrant. 

A lui seus senpres se repent : 

« Ha ! Dex, fait il, tant ai traval ! 

Trois anz a hui, que riens n'i fal, 

Onques ne me falli pus paine Ne a foirié n'en sorsemaine. 

Oublïé ai chevalerie, A seure cort et baronie. 

Ge sui essilié du païs, 

Tot m'est failli et vair et gris, 

Ne sui a cort a chevaliers. 

Dex ! tant m'amast mes oncles chiers, Se tant ne fuse a lui mesfez ! 

Ha ! Dex, tant foiblement me vet ! 

Or deüse estre a cort a roi, Et cent danzeaus avoques moi, Qui servisent por
armes prendre Et a moi lor servise rendre. 

Aler deüse en autre terre Soudoier et soudees querre. 

Et poise moi de la roïne, Qui je doins loge por cortine. 

En bois est, 

et si peüst estre En beles chanbres, o son estre, Portendues de dras de soie. 

Por moi a prise male voie. 

A Deu, qui est sire du mont, Cri ge merci, 

que il me donst Itel corage que je lais A mon oncle sa feme en pais. 

A Deu vo je que jel feroie Mot volentiers, se je pooie, Si que Yseut fust
acordee O le roi Marc, qui'st esposee, Las ! si qel virent maint riche ome, Au
fuer q'en dit la loi de Rome. » 

Tristran s'apuie sor son arc, 

Sovent regrete le roi Marc, Son oncle, qui a fait tel tort, Sa feme mise a tel
descort. 

Tristran au soir se dementot : 

Oiez d'Iseut con li estoit ! 

Sovent disoit : 

« Lasse, dolente, Porquoi eüstes vos jovente ? 

En bois estes com autre serve, 

Petit trovez qui ci vus serve. 

Je suis roïne, 

mais le non En ai perdu par la poison Que nos beümes en la mer. 

Ce fist Brengain, qu'i dut garder : 

Lasse ! si male garde en fist ! 

El n'en pout mais, 

quar trop mesprist. 

Les damoiseles des anors, Les filles as frans vavasors Deüse ensenble o moi
tenir En mes chanbres, por moi servir, 

Et les deüse marïer Et as seignors por bien doner. 

Amis Tristran, en grant error Nos mist qui le boivre d'amor Nos aporta ensenble
a boivre, 

Mex ne nos pout il pas deçoivre. » 

Tristran li dist : 

« Roïne gente, En mal usons nostre jovente. 

Bele amie, se je peüse, Par consel que je en eüse, Faire au roi Marc acordement,
Qu'il pardonnast son mautalent Et qu'il preïst nostre escondit, C'onques nul
jor, n'en fait n'en dit, N'oi o vos point de drüerie Qui li tornast a vilanie,
N'a chevalier en son roiaume, Ne de Lidan tresque en Dureaume, S'il voloit dire
que amor Eüse o vos por deshonor, Ne m'en trovast en chanp, armé. 

Et s'il avoit en volenté, Quant vos avrïez deresnie, Qu'il me soufrist de sa
mesnie, Gel serviroie a grant honor, Conme mon oncle et mon seignor : 

N'avroit soudoier en sa terre Qui miex le servist de sa gerre. 

Et s'il estoit a son plesir Vos a prendre et moi de gerpir, Qu'il n'eüst soin de
mon servise, Ge m'en iroie au roi de Frise, 

Ou m'en passeroie en Bretaigne O Governal, sanz plus conpaigne. 

Roïne franche, ou que je soie, Vostre toz jorz me clameroie. 

Ne vosise la departie, S'estre peüst la conpaignie, Ne fust, bele, la grant
soufraite Que vos soufrez et avez faite Tanz dis, por moi, par desertine. 

Por moi perdez non de roïne. 

Estre peüses a anor En tes chanbres, o ton seignor, Ne fust, dame, li vins
herbez Qui an la mer nos fu donnez. 

Yseut, franche, gente façon, Conselle moi que nos feron. 

- Sire, Jesu soit gracïez, Qant degerpir volez pechiez ! 

Amis, menbre vos de l'ermite Ogrin, qui de la loi escrite Nos preecha et tant
nos dist, Quant tornastes a son abit, Qui est el chief de cel boschage ! 

Beaus amis douz, se ja corage Vos ert venuz de repentir, Or ne peüst mex avenir.

Sire, corons a lui ariere. 

De ce sui tote fianciere : 

Consel nos doroit honorable, Par qoi a joie pardurable Porron ancore bien venir.
» 

Tristran l'entent, 

fist un sospir 

Et dist : 

« Roïne de parage, Tornon arire a l'ermitage Encor enuit ou le matin. 

O le consel de maistre Ogrin, Mandon au roi nostre talent Par briés sanz autre
mandement. 

- Amis Tristran, mot dites bien. 

Au riche roi celestïen Puison andui crïer merci, Qu'il ait de nos, Tristran, ami
! » 

Arrire tornent el boschage, 

Tant ont erré qu'a l'ermitage Vindrent ensenble li amant. 

L'ermite Ogrin trovent lisant. 

Qant il les vit, bel les apele 

(Assis se sont en la chapele) : 

« Gent dechacie, a con grant paine Amors par force vos demeine ! 

Conbien durra vostre folie ? 

Trop avez mené ceste vie. 

Et, queles, quar vos repentez ! » 

Tristran li dist : 

« Or escoutez. 

Si longuement l'avon menee, 

Itel fu nostre destinee. 

Trois anz a bien, si que n'i falle, Onques ne nos falli travalle. 

S'or poïons consel trover De la roïne racorder, Je ne querrai ja plus nul jor
Estre o le roi Marc a seignor ; 

Ainz m'en irai ançois un mois En Bretaigne ou en Loenois. 

Et se mes oncles veut soufrir Moi a sa cort por lui servir, Gel servirai si con
je doi. 

Sire, mon oncle est riche roi. 

Le mellor consel nos donnez, Por Deu, sire, de ce qu'oez, 

Et nos feron vos volentez. » 

Seignors, oiez de la roïne : 

As piez l'ermite chiet encline, 

De lui proier point ne se faint Qu'il les acort au roi, 

si plaint : 

« Qar ja corage de folie Nen avrai je jor de ma vie. 

Ge ne di pas, a vostre entente, Que de Tristran jor me repente, Que je ne l'aim
de bone amor Et com amis, sanz desanor : 

De la comune de mon cors Et je du suen somes tuit fors. » 

L'ermites l'ot parler, 

si plore, De ce qu'il ot 

Deu en aoure : 

« Ha ! Dex, beaus rois omnipotent, Graces, par mon buen cuer, vos rent, Qui
vivre tant m'avez laisié Que ces deus genz de lor pechié A moi en vindrent
consel prendre. 

Granz grez vos en puise je rendre ! 

Ge jur ma creance et ma loi, Buen consel averez de moi. 

Tristran, entent moi un petit 

(Ci es venuz a mon habit), 

Et vos, roïne, a ma parole Entendez, 

ne soiez pas fole. 

Qant home et feme font pechié, S'aus se sont pris et sont quitié Et s'aus
vienent a penitance Et aient bone repentance, Dex lor pardone lor mesfait, Tant
ne seroit orible et lait. 

Tristran, roïne, or escoutez Un petitet, 

si m'entendez. 

Por honte oster et mal covrir Doit on un poi par bel mentir. 

Qant vos consel m'avez requis, Gel vos dorrai sanz terme mis. 

En parchemin prendrai un brief : 

Saluz avra el premier chief. 

A Lancïen le trametez, 

Le roi par bien salu mandez 

En bois estes o la roïne, 

Mais, s'il voloit de lui saisine Et pardonast son mautalent, Vos ferïez por lui
itant 

Vos en irïez a sa cort ; 

N'i avroit fort, sage ne lort, S'il veut dire qu'en vilanie Eüsiez prise
drüerie, Si vos face li rois Marc pendre, Se vos ne vos poez defendre. 

Tristran, por ce t'os bien loer, Que ja n'i troveras ton per Qui gage doinst
encontre toi. 

Icest consel te doin par foi. 

Ce ne puet il metre en descort : 

Qant il vos vout livrer a mort Et en feu ardoir, par le nain (Cortois le virent
et vilain), Il ne voloit escouter plait. 

Qant Dex vos an ot merci fait Que d'iluec fustes eschapez, Si com il est oï
assez, Que, se ne fust la Deu vigor, Destruit fusiez a deshonor (Tel saut
feïstes qu'il n'a home De Costentin entresqu'a Rome, Se il le voit, n'en ait
hisdor), 

Iluec fuïstes par poor. 

Vos rescosistes la roïne, 

S'avez esté pus en gaudine. 

De sa terre vos l'amenastes, 

Par mariage li donastes. 

Tot ce fu fait, 

il le set bien ; 

Nocie fu a Lencïen. 

Mal vos estoit lié a fallir, 

O lié vosistes mex fuïr. 

S'il veut prendre vostre escondit Si qel verront grant et petit, Vos li offrez a
sa cort faire. 

Et se lui venoit a viaire, Qant vos serez de lui loiaus, Au loement de ses
vasaus Preïst sa feme la cortoise. 

Et, se savez que lui n'en poise, O lui serez ses soudoiers, 

Servirez le mot volentiers. 

Et s'il ne veut vostre servise, Vos passerez la mer de Frise, 

Iroiz servir un autre roi. 

Tex ert li brief. 

- Et je l'otroi. 

Tant ait plus mis, beau sire Ogrin, Vostre merci, el parchemin, Que je ne m'os
en lui fïer : 

De moi a fait un ban crïer. 

Mais je li prié, com a seignor Que je mot aim par bone amor, Un autre brief
reface faire, 

S'i face escrire tot son plaire ; 

A la Croiz Roge, anmi la lande, Pende le brief, 

si le conmande. 

Ne li os mander ou je sui, 

Ge criem qu'il ne me face ennui. 

Ge crerai bien, quant je l'avrai, Le brief : 

quant qu'il voudra ferai. 

Maistre, mon brief set seelé ! 

En la queue escriroiz : 

A ceste foiz je n'i sai plus. » 

Ogrins l'ermite lieve sus, 

Pene et enque et parchemin prist, 

Totes ces paroles i mist. 

Qant il out fait, prist un anel, 

La pierre passot el seel. 

Seelé est, 

Tristran le tent, 

Il le reçut mot bonement. 

« Quil portera ? » 

dist li hermites. 

« Gel porterai. 

- Tristran, nu dites. 

- Certes, sire, si ferai bien, 

Bien sai l'estre de Lancïen. 

Beau sire Ogrin, vostre merci, La roïne remaindra ci ; 

Et anevois, en tens oscur, Qant li rois dormira seür, Ge monterai sor mon
destrier, 

O moi merrai mon escuier. 

Defors la vile a un pendant : 

La decendrai, 

s'irai avant. 

Mon cheval gardera mon mestre, 

Mellor ne vit ne lais ne prestre. » 

Anuit, aprés solel couchier, Qant li tens prist a espoisier, Tristran s'en torne
avoc son mestre. 

Bien sot tot le païs et l'estre. 

A Lancïen, a la cité, En sont venu, 

tant ont erré. 

Il decent jus, 

entre en la vile. 

Les gaites cornent a merville. 

Par le fossé dedenz avale 

Et vint errant tresque en la sale. 

Mot par est mis Tristran en fort. 

A la fenestre ou li rois dort En est venu, 

souef l'apele, 

N'avoit son de crïer harele. 

Li rois s'esvelle 

et dit aprés : 

« Qui es, qui a tel eure ves ? 

As tu besoin ? 

Di moi ton non. 

- Sire, Tristran m'apele l'on. 

Un brief aport, 

sil met ci jus El fenestrier de cest enclus. 

Longuement n'os a vos parler, 

Le brief vos lais, 

n'os plus ester. » 

Tristran s'en torne, 

li rois saut, 

Par trois foiz l'apela en haut : 

« Por Deu, beaus niés, ton oncle atent ! » 

Li rois le brief a sa main prent. 

Tristran s'en vet, 

plus n'i remaint, 

De soi conduire ne se faint, 

Vient a son mestre, qui l'atent, 

El destrier saut legierement. 

Governal dist : 

« Fol, quar esploites ! 

Alon nos en les destoletes ! » 

Tant ont erré par le boschage Q'au jor vindrent a l'ermitage. 

Enz sont entré. 

Ogrins prioit Au roi celestre quant qu'il pot Tristran defende d'enconbrier Et
Governal, son escuier. 

Son criator a gracïé. 

D'Iseut n'estuet pas demander S'ele out poor d'eus encontrer. 

Ainz, pus li soir qu'il en issirent Tresque l'ermite et el les virent, N'out les
eulz essuiez de lermes : 

Mot par li senbla lons cis termes. 

Qu il i fist, ne fu pas parole. 

« Amis, di moi, se Dex t'anort, Fus tu donc pus a la roi cort ? » 

Tristran lor a tot reconté, Conment il fu a la cité Et conment o le roi parla,
Coment li rois le rapela, Et du briés que il a gerpi, Et con li rois trova
l'escrit. 

« Dex !, dist Ogrin, graces te rent. 

Tristran, sachiez, asez briment Orez noveles du ro Marc. » 

Tristran decent, 

met jus son arc. 

Or sejornent a l'ermitage, 

Li rois esvelle son barnage. 

Primes manda le chapelain, 

Le brief li tent qu'a en la main. 

Cil fraint la cire 

et lut le brief. 

Li roi choisi el premier chief, A qui Tristran mandoit saluz. 

Les moz a tost toz conneüz, 

Au roi a dit le mandement. 

Li rois l'escoute bonement ; 

A grant mervelle s'en esjot, 

Qar sa feme forment amot. 

Li rois esvelle ses barons, 

Les plus proisiez mande par nons ; 

Et qant il furent tuit venu, Li rois parla, 

il sont teü : 

« Seignors, un brief m'est ci tramis. 

Rois sui sor vos, vos mi marchis. 

Li briés soit liez 

et soit oïz ; 

Et qant liz sera li escriz, Conselliez m'en, 

jel vos requier. 

Vos m'en devez bien consellier. » 

Dinas s'en est levé premierz, 

Dist a ses pers : 

« Seignors, oiez ! 

S'or oiez que ne die bien, Ne m'en creez de nule rien. 

Qui mex savra dire, si die, 

Face le bien, 

lest la folie. 

Li brief nos est ici tramis 

Nos ne savon de qel païs : 

Soit liz li briés premierement ; 

Et pus, solonc le mandement, Qui buen consel savra doner, Sel nos doinst buen. 

Nel quier celer : 

Qui son droit seignor mesconselle Ne puet faire greignor mervelle. » 

Au roi dïent Corneualois : 

« Dinas a dit trop que cortois. 

Dan chapelain, lisiez le brief, Oiant nos toz, de chief en chief. » 

Levez s'en est li chapelains, 

Le brief deslie o ses deus mains, 

En piez estut devant le roi : 

« Or escoutez, 

entendez moi. 

Tristran, li niés nostre seignor, Saluz mande prime et amor Au roi et a tot son
barnage : 

Rois, tu sez bien le mariage De la fille le roi d'Irlande. 

Par mer en fui jusqu'en Horlande, 

Par ma proece la conquis, 

Le grant serpent cresté ocis, Par qoi ele me fu donee. 

Amenai la en ta contree. 

Rois, tu la preïs a mollier, Si que virent ti chevalier. 

N'eüs gaires o li esté, Quant losengier en ton reigné Te firent acroire
mençonge. 

Ge sui tot prest que gage en donge, Qui li voudroit blasme lever, Lié alegier
contre mon per, Beau sire, a pié ou a cheval (Chascuns ait armes et cheval)
Qu'onques amor nen out vers moi, Ne je vers lui, par nul desroi. 

Se je ne l'en puis alegier Et en ta cort moi deraisnier, Adonc me fai devant ton
ost Jugier : 

n'i a qui je t'en ost. 

N'i a baron, por moi plaisier, Ne me face ardrë, ou jugier. 

Vos savez bien, beaus oncles, sire, Nos vosistes ardoir en ire ; 

Mais a Deu en prist grant pitié, 

S'en aorames Damledé. 

La roïne par aventure En eschapa. 

Ce fu droiture, Se Dex me saut ; 

quar a grant tort Li volïez doner la mort. 

G'enn eschapai, 

si fis un saut Contreval un rochier mot haut. 

Lors fu donnee la roïne As malades en decepline. 

Ge l'en portai, 

si li toli, 

Puis ai toz tens o li fuï. 

Ne li devoie pas fallir, Qant a tort dut por moi morir. 

Puis ai esté o lié par bos, 

Que je n'estoie pas tant os Que je m'osase an plain mostrer. 

Vos feïstes un ban crïer A prendre nos et a vos rendre. 

Feïsiez nos ardoir ou pendre : 

Por ce nos estovoit fuïr. 

Mais, s'or estoit vostre plesir A prendre Yseut o le cler vis, N'avroit baron en
cest païs Plus vos servist que je feroie. 

Se l'uen vos met en autre voie, Que ne vuelliez le mien servise, Ge m'en irai au
roi de Frise ; 

Jamais n'oras de moi parler, 

Passerai m'en outre la mer. 

De ce q'oiez, roi, pren consel. 

Ne puis mes soufrir tel trepel : 

Ou je m'acorderai a toi, 

Ou g'en merrai la fille au roi En Irlandë, ou je la pris. 

Roïnë ert de son païs. ” 

Li chapelains a au roi dit : 

« Sire, n'a plus en cest escrit. » 

Li baron oient la demande, Qe por la fille au roi d'Irlande Offre Tristran vers
eus batalle. 

N'i a baron de Cornoualle Ne die : 

« Rois, ta feme pren. 

Onques cil n'orent nul jor sen Qui ce distrent de la roïne, Dont la parole est
ci oïe. 

Ne te sai pas consel doner Tristran remaigne deça mer. 

Au riche roi aut, en Gavoie, A qui li roiz escoz gerroie. 

Si se porra la contenir, 

Et tant porrez de lui oïr, Vos manderez por lui, qu'il vienge. 

Ne savon el qel voie tienge. 

Mandez par brief que la roïne Vos ameint ci a brief termine. » 

Li rois son chapelain apele : 

« Soit fait cist brief o main isnele. 

Oï avez que i metroiz. 

Hastez le brief : 

mot sui destroiz, 

Mot a ne vi Yseut la gente ; 

Trop a mal trait en sa jovente. 

Et quant li brief ert seelez, A la Croiz Roge le pendez ; 

Ancor enuit i soit penduz. 

Escrivez i par moi saluz. » 

Quant l'ot li chapelain escrit, A la Croiz Roge le pendit. 

Tristran ne dormi pas la nuit. 

Ainz que venist la mie nuit, La Blanche Lande out traversee, 

La chartre porte seelee. 

Bien sout l'estre de Cornoalle. 

Vient a Ogrin, 

il la li balle. 

Li hermite la chartre a prise, 

Lut les letres, 

vit la franchise Du roi, qui pardonne a Yseut Son mautalent, et que il veut
Repenre la tant bonement ; 

Vit le terme d'acordement. 

Ja parlera si com il doit Et con li hon qui a Deu croit : 

« Tristran, quel joie t'est creüe ! 

Ta parole est tost entendue, Que li rois la roïne prent. 

Loé li ont tote sa gent ; 

Mais ne li osent pas loer Toi retenir a soudeier, 

Mais va servir en autre terre Un roi a qui on face gerre, Un an ou deus. 

Se li rois veut, Revien a lui et a Yseut. 

D'ui en tierz jor, sanz nul deçoivre, Est li rois prest de lié reçoivre. 

Devant le Gué Aventuros Est li plez mis de vos et d'eus : 

La li rendroiz, 

iluec ert prise. 

Cist briés noient plus ne devise. 

Mot est dolenz qui pert s'amie. 

Faire l'estuet, por la soufrete Que vos avez por moi fort trete : 

N'avez mestier de plus soufrir. 

Qant ce vendra au departir, Ge vos dorrai ma drüerie, Vos moi la vostre, bele
amie. 

Ja ne serai en cele terre Que ja me tienge pais ne gerre Que mesage ne vos
envoi. 

Bele amie, remandez moi De tot en tot vostre plesir. » 

Iseut parla o grant sospir : 

« Tristran, entent un petitet : 

Husdent me lesse, ton brachet. 

Ainz berseret a veneor N'ert gardé e a tel honor Con cist sera, beaus douz amis.

Qant gel verrai, ce m'est avis, Menberra moi de vos sovent. 

Ja n'avrai si le cuer dolent, Se je le voi, ne soie lie. 

Ainz, puis que la loi fu jugie, Ne fu beste si herbergie Ne en si riche lit
couchie. 

Amis Tristran, j'ai un anel, Un jaspe vert a un seel. 

Beau sire, por l'amor de moi, Portez l'anel en vostre doi ; 

Et s'il vos vient, sire, a corage Que me mandez rien par mesage, Tant vos dirai,
ce saciez bien, Certes, je n'en croiroie rien, Se cest anel, sire, ne voi. 

Mais, por defense de nul roi, Se voi l'anel, ne lairai mie, Ou soit savoir ou
soit folie, Ne face con que il dira, Qui cest anel m'aportera, Por ce qu'il soit
a nostre anor : 

Je vos pramet par fine amor. 

Amis, dorrez me vos tel don, Husdant le baut, par le landon ? » 

Et il respont : 

« La moie amie, Husdent vos doins par drüerie. 

- Sire, c'est la vostre merci. 

Qant du brachet m'avez seisi, Tenez l'anel, de gerredon. » 

De son doi l'oste, 

met u son. 

Tristran en bese la roïne, Et ele lui, par la saisine. 

Li hermites en vet au Mont, Por les richeces qui la sont. 

Assés achate ver et gris, Dras de soie et de porpre bis, Escarlates et blanc
chainsil, Asez plus blanc que flor de lil, Et palefroi souef anblant, Bien
atornez d'or flanboiant. 

Ogrins l'ermite tant achate 

Et tant acroit 

et tant barate Pailes, vairs et gris et hermine Que richement vest la roïne. 

Par Cornoualle fait huchier Li rois s'acorde a sa mollier : 

« Devant le Gué Aventuros Iert pris acordement de nos. » 

Oï en ont par tot la fame ; 

N'i remest chevalier ne dame Qui ne vienge a cel'asenblee. 

La roïne ont mot desirree : 

Amee estoit de tote gent, Fors des felons que Dex cravent ! 

Tuit quatre en orent tels soudees : 

Li dui en furent mort d'espees, Li tierz d'une seete ocis ; 

A duel morurent el païs. 

Li forestier quis encusa Mort crüele n'en refusa ; 

Quar Perinis, li franc, li blois, L'ocist puis d'un gibet el bois. 

Dex les venga de toz ces quatre, Qui vout le fier orguel abatre. 

Seignors, au jor du parlement Fu li rois Marc o mot grant gent. 

La out tendu maint pavellon Et mainte tente de baron : 

Loin ont porpris la praerie. 

Tristran chevauchë o s'amie, 

Tristran chevauche 

et voit le merc. 

Souz son bliaut ot son hauberc ; 

Quar grant poor avoit de soi, Por ce qu'il out mesfait au roi. 

Choisi les tentes par la pree, 

Conut li roi et l'asenblee. 

Iseut apele bonement : 

« Dame, vos retenez Hudent. 

Pri vos, por Deu, que le gardez ; 

S'onques l'amastes, donc l'amez. 

Vez la le roi, vostre seignor, O lui li home de s'onor. 

Nos ne porron mais longuement Aler nos deus a parlement. 

Je vois venir ces chevaliers Et le roi et ses soudoiers, Dame, qui vienent
contre nos. 

Por Deu, le riche glorios, Se je vos mant aucune chose, Hastivement ou a grant
pose, Dame, faites mes volentez. 

- Amis Tristran, or m'escoutez. 

Par cele foi que je vos doi, Se cel anel de vostre doi Ne m'envoiez, si que jel
voie, Rien qu'il deïst ge ne croiroie. 

Mais, des que reverrai l'anel, Ne tor ne mur ne fort chastel Ne me tendra ne
face errant Le mandement de mon amant, Solonc m'enor et loiauté Et je sace soit
vostre gré. 

- Dame, fait il, Dex gré te sace ! » 

Vers soi l'atrait, 

des braz l'enbrace. 

Yseut parla, qui n'ert pas fole : 

« Amis, entent a ma parole. 

- Or me fai donc bien a entendre. 

- Tu me conduiz, 

si me veuz rendre Au roi, par le consel Ogrin, L'ermite, qui ait bone fin. 

Por Deu vos pri, beaus douz amis, Que ne partez de cest païs Tant qos saciez
conment li rois Sera vers moi, iriez ou voirs. 

Gel prié, qui sui ta chiere drue, Qant li rois m'avra retenue, Que chiés Orri le
forestier T'alles la nuit la herbergier. 

Por moi sejorner ne t'ennuit ! 

Nos i geümes mainte nuit, En nostre lit que nos fist faire 

Li trois qui nos quierent moleste Mal troveront en la parfin : 

Li cors giront el bois, sovin, 

Beau chiers amis, et g'en ai dote : 

Enfer ovre, qui les tranglote ! 

Ges dot, 

quar il sont mot felon. 

El buen celier, soz le boron, Seras entrez, li miens amis. 

Manderai toi par Perinis Les noveles de la roi cort. 

Li miens amis, que Dex t'enort ! 

Ne t'ennuit pas la herbergier ! 

Sovent verrez mon mesagier : 

Manderai toi de ci mon estre Par mon vaslet 

- Non fera il, ma chiere amie. 

Qui vos reprovera folie Gart soi de moi con d'anemi ! 

Or sui je mot boneüree : 

A grant fin m'avez asenee. » 

Tant sont alé et cil venu Qu'il s'entredïent lor salu. 

Li rois venoit mot fierement Le trait d'un arc devant sa gent ; O lui Dinas,
qui, de Dinan. 

Par la reigne tenoit Tristran La roïne, qui conduioit. 

La, salua si com il doit : 

« Rois, ge te rent Yseut, la gente : 

Hon ne fist mais plus riche rente. 

Ci voi les homes de ta terre 

Et, oiant eus, te vuel requerre Que me sueffres a esligier Et en ta cort moi
deraisnier C'onques o lié n'oi drüerie, Ne ele o moi, jor de ma vie. 

Acroire t'a l'en fait mençonge ; 

Mais, se Dex joie et bien me donge, Onques ne firent jugement. 

Conbatre a pié ou autrement Dedenz ta cort, sire, m'en soffre. 

Se sui dannez, si m'art en soffre. 

Si me retien ovocques toi, 

O m'en irai en Loenoi. » 

Li rois a son nevo parole. 

Andrez, qui fu nez de Nicole, Li a dit : 

« Rois, quar le retiens, 

Plus en seras doutez et criens. » 

Mot en faut poi que ne l'otroie, 

Le cuer forment l'en asouploie. 

A une part li rois le trait ; 

La roïne ovoc Dinas let, Qui mot par ert voirs et loiaus Et d'anor faire
conmunax. 

O la roïne geue 

et gabe, 

Du col li a osté la chape, Qui ert d'escarlate mot riche. 

Ele out vestu une tunique Desus un grant bliaut de soie. 

De son mantel que vos diroie ? 

Ainz l'ermite, qui l'achata, Le riche fuer ne regreta. 

Riche ert la robe et gent le cors : 

Les eulz out vers, les cheveus sors. 

Li seneschaus o lié s'envoise. 

As trois barons forment en poise : 

Mal aient il, 

trop sont engrés ! 

Ja se trairont du roi plus pres : 

« Sire, font il, a nos entent : 

Consel te doron bonement. 

La roïne a esté blasmee 

Et foï hors de ta contree. 

Se a ta cort resont ensenble, Ja dira l'en, si con nos senble, Que en consent
lor felonie : 

Poi i avra qui ce ne die. 

Lai de ta cort partir Tristran ; 

Et, quant vendra jusqu'a un an, Que tu seras aseürez Qu'Yseut te tienge
loiautez, Mande Tristran qu'il vienge a toi. 

Ce te loons par bone foi. » 

Li rois respont : 

« Que que nus die, De vos conselz n'istrai je mie. » 

Ariere en vienent li baron, 

Por le roi content sa raison. 

Quant Tristran oit n'i a porloigne, Que li rois veut qu'il s'en esloigne, De la
roïne congié prent ; 

L'un l'autre esgarde bonement. 

La roïne fu coloree, 

Vergoigne avoit por l'asenblee. 

Tristran s'en part, 

ce m'est avis : 

Dex ! tant cuer fist le jor pensis ! 

Li rois demande ou tornera. 

Qant qu'il voudra, tot li dorra ; 

Mot par li a a bandon mis Or et argent et vair et gris. 

Tristran dist : 

« Rois de Cornoualle, Je n'en prendrai mie maalle. 

A qant que puis vois a grant joie, Au roi riche que l'en gerroie. » 

Mot out Tristran riche convoi Des barons et de Marc le roi. 

Vers la mer vet Tristran sa voie. 

Yseut o les euz le convoie ; 

Tant con de lui ot la veüe De la place ne se remue. 

Tristran s'en vet, 

retorné sont Cil qui pose convoié l'ont. 

Dinas encor le convoiout, 

Sovent le besse 

et li proiot Seürement revienge a lui. 

Entrafié se sont il dui : 

« Dinas, entent un poi a moi. 

De ci m'en part, 

bien sez por qoi. 

Se je te mant par Governal Aucune chose besoignal, Avance la, si con tu doiz. »

Baisié se sont plus de set foiz. 

Dinas li prie ja nel dot, Die son buen : 

il fera tot. 

Dit mot a bele desevree 

Mais, sor sa foi aseüree, La retendra ensenble o soi. 

Non feroit, certes, por le roi. 

Iluec Tristran de lui s'en torne : 

Au departir andui sont morne. 

Dinas s'en vient aprés le roi, Qui l'atendoit a un chaumoi. 

Ore chevauchent li baron Vers la cité tot a bandon. 

Tote la gent ist de la vile, 

Et furent plus de quatre mile, Qu'omes que femes que enfanz ; 

Que por Yseut, que por Tristranz, Mervellose joie menoient. 

Li saint par la cité sonoient. 

Qant il oient Tristran s'en vet, N'i a un sol grant duel ne fet. 

D'Iseut grant joie demenoient, 

De lui servir mot se penoient ; 

Quar, ce saciez, ainz n'i ot rue Ne fust de paile portendue : 

Cil qui n'out paile mist cortine. 

Par la ou aloit la roïne Est la rue mot bien jonchie. 

Tot contremont, par la chaucie, Si vont au mostier Saint Sanson. 

La roïne et tuit li baron En sont trestuit ensenble alé. 

Evesque, clerc, moine et abé Encontre lié sont tuit issu, D'aubes, de chapes
revestu ; 

Et la roïne est decendue, 

D'une porpre inde fu vestue. 

L'evesque l'a par la main prise, 

Si l'a dedenz le mostier mise ; 

Tot droit la meinent a l'auter. 

Dinas li preuz, qui mot fu ber, Li aporta un garnement Qui bien valoit cent mars
d'argent, Un riche paile fait d'orfrois 

(Onques n'out tel ne qens ne rois) ; 

Et la roïne Yseut l'a pris Et, par buen cuer, sor l'autel mis. 

Une chasublë en fu faite, Qui ja du tresor n'iert hors traite Se as grans festes
anvés non. 

Encore est ele a Saint Sanson : 

Ce dïent cil qui l'ont veüe. 

Atant est du mostier issue. 

Li rois, li prince et li contor L'en meinent el palais hauçor. 

Grant joie i ont le jor menee. 

Onques porte n'i fu veee : 

Qui vout entrer si pout mengier, 

Onc a nul n'i fist on dangier. 

Mot l'ont le jor tuit honoree : 

Ainz le jor que fu esposee Ne li fist hom si grant honor Con l'on li a fait icel
jor. 

Le jor franchi li rois cent sers 

Et donna armes et haubers A vint danzeaus qu'il adouba. 

Or oiez que Tristran fera. 

Tristran s'en part, 

fait a sa rente. 

Let le chemin, 

prent une sente ; 

Tant a erré voie et sentier Qu'a la herberge au forestier En est venu celeement.

Par l'entree priveement Le mist Orri el bel celier. 

Tot li trove quant q'ot mestier. 

Orris estoit mervelles frans. 

Senglers, lehes prenet o pans, En ses haies grans cers et biches, Dains et
chevreus. 

Il n'ert pas chiches, 

Mot en donet a ses serjanz. 

O Tristran ert la sejornanz Priveement en souterrin. 

Par Perinis, li franc meschin, Soit Tristran noves de s'amie. 

Oiez des trois, que Dex maudie, Par qui Tristran an est alez : 

Par eus fu mot li rois malez. 

Ne tarja pas un mois entier Que li rois Marc ala chacier, Et avoc lui li
traïtor. 

Or escoutez que font cel jor : 

En une lande, a une part, Ourent ars li vilain essart ; 

Li rois s'estut el bruelleïz, 

De ses buens chiens oï les cris. 

La sont venu li troi baron, Qui le roi mistrent a raison : 

« Rois, or entent nostre parole. 

Se la roïne a esté fole, El n'en fist onques escondit. 

S'a vilanie vos est dit ; 

Et li baron de ton païs T'en ont par mainte foiz requis, Qu'il vuelent bien s'en
escondie Qu'o Tristran n'ot sa drüerie. 

Escondire se doit c'on ment. 

Si l'en fait faire jugement 

Et enevoies l'en requier, Priveement, a ton couchier. 

S'ele ne s'en veut escondire, Lai l'en aler de ton enpire. » 

Li rois rogi, qui escouta : 

« Par Deu ! seignors Cornot, mot a Ne finastes de lié reter. 

De tel chose l'oi ci reter Qui bien peüst remaindre a tant. 

Dites se vos alez querant Que la roïne aut en Irlande. 

Chascun de vos que li demande ? 

N'offri Tristran li a defendre ? 

Ainz n'en osastes armes prendre. 

Par vos est il hors du païs. 

Or m'avez vos du tot sorpris. 

Lui ai chacié : 

or chaz ma feme ? 

Cent dehez ait par mié la cane Qui me rova de lui partir ! 

Par saint Estiene le martir, Vos me sorquerez, 

ce me poise. 

S'il se mesfist, il est en fort. 

N'avez cure de mon deport, 

O vos ne puis plus avoir pes. 

Par saint Tresmor de Caharés, Ge vos ferai un geu parti : 

Ainz ne verroiz passé marsdi (Hui est lundi), si le verrez. » 

Li rois les a si esfreez Qu'il n'i a el fors prengent fuie. 

Li rois Marc dist : 

« Dex vos destruie, Qui si alez querant ma honte ! 

Por noient, certes, ne vos monte : 

Ge ferai le baron venir Que vos avïez fait fuïr. » 

Qant il voient le roi marri, En la lande, soz un larri, Sont decendu tuit troi a
pié, 

Li rois lessent el chanp, irié. 

Entre eus dïent : 

« Que porron faire ? 

Li rois Marc est trop deputaire ; 

Bien tost mandera son neveu, 

Ja n'i tendra ne fei ne veu. 

S'il ça revient, de nos est fins : 

Ja en forest ne en chemin Ne trovera nul de nos trois Le sanc n'en traie du
cors, frois. 

Dison le roi or avra pes, 

N'en parleron a lui jamés. » 

Enmié l'essart li rois s'estot. 

La sont venu ; 

tost les destot, 

De lor parole n'a mes cure ; 

La loi qu'il tient de Deu en jure Tot souavet entre ses denz : 

Mar fu jostez cist parlemenz. 

S'il eüst or la force o soi, La fusent pris, ce dit, tuit troi. 

« Sire, font il, entendez nos : 

Marriz estes et coroços Por ce que nos dison t'anor. 

L'en devroit par droit son seignor Consellier : 

tu nos sez mal gré. 

Mal ait quant qu'a soz son baudré (Ja mar o toi s'en marrira) Cil qui te het ! 

Cil s'en ira ; 

Mais nos, qui somes ti feel, Te donions loial consel. 

Quant ne nos croiz, fait ton plaisir : 

Assez nos en orras taisir. 

Icest mal talent nos pardonne. » 

Li rois escoute, 

mot ne sone, 

Sor son arçon s'est acoutez, 

Ne s'est vers eus noient tornez : 

« Seignors, mot a encor petit Que vos oïstes l'escondit Que mes niés fist de ma
mollier : 

Ne vosistes escu ballier. 

Querant alez a terre pié. 

La meslee des or vos vié. 

Or gerpisiez tote ma terre. 

Par saint André, que l'en vet querre Outre la mer, jusque en Escoce, Mis m'en
avez el cuer la boce, Qui n'en istra jusqu'a un an : 

G'en ai por vos chacié Tristran. » 

Devant lui vienent li felon, Godoïnë et Guenelon Et Danaalain que fu mot feus ;

Li roi ont aresnié entre eus, 

Mais n'i porent plai encontrer : 

Vet s'en li rois sanz plus ester. 

Cil s'en partent du roi par mal. 

Forz chasteaus ont, bien clos de pal, Soiant sor roche, sor haut pui ; 

A lor seignor feront ennui, Se la chose n'est amendee. 

Li rois n'a pas fait longe estee, 

N'atendi chien ne veneor ; 

A Tintajol, devant sa tor, Est decendu, 

dedenz s'en entre : 

(Nus ne set 

ne ne voit son estre) 

Es chanbres entre, çaint'espee. 

Yseut s'est contre lui levee, 

Encontre vient, 

s'espee a prise, 

Pus est as piez le roi asise. 

Prist l'a la main, 

si l'en leva ; 

La roïne li enclina, 

Amont le regarde, a la chiere, 

Molt la vit et cruel et fiere, 

Aperçut soi qu'il ert marriz : 

Venuz s'en est aeschariz. 

« Lasse, fait ele, mes amis Est trovez, 

mes sires l'a pris ! » 

Souef le dit entre ses denz. 

Li sanz de li ne fu si loinz Qu'il ne li set monté el vis, 

Li cuer el ventre li froidist ; 

Devant le roi choï enverse, 

Pasme soi, 

sa color a perse 

Besie l'a et acolee ; 

Pensa que mal l'eüst ferue. 

Quant de pasmer fu revenue : 

« Ma chiere amie, que avez ? » 

- Ne vus tamez. » 

Qant ele l'ot qui l'aseüre, Sa color vient, 

si aseüre ; 

Adonc li rest asouagié. 

Mot bel a le roi aresnié : 

« Sire, ge voi a ta color, Fait t'ont marri ti veneor. 

Ne te doiz ja marrir de chace. » 

Li rois l'entent, 

rist, 

si l'enbrace, 

E li a fait li rois : 

« Amie, J'ai trois felons, d'ancesorie, Qui heent mon amendement ; 

Mais se encor nes en desment, Que nes enchaz fors de ma terre, Li fel ne
criement mais ma gerre. 

Il m'ont asez adesentu, 

Et je lor ai trop consentu : 

N'i a mais rien del covertir. 

Par lor parler, par lor mentir, Ai mon nevo de moi chacié. 

N'ai mais cure de lor marchié, 

Prochainement s'en revendra, 

Des trois felons me vengera : 

Par lui seront encor pendu. » 

La roïne l'a entendu ; 

Ja parlast haut, 

mais ele n'ose ; 

El fu sage, 

si se repose 

Et dist : 

« Dex i a fait vertuz, Qant mes sires s'est irascuz Vers ceus par qui blasme ert
levé. 

Deu pri qu'il soient vergondé. » 

Souef le dit, que nus ne l'ot. 

La bele Yseut, qui parler sot, Tot sinplement a dit au roi : 

« Sire, quel mal ont dit de moi ? 

Chascun puet dire ce qu'il pense. 

Fors vos, ge n'ai nule defense : 

Por ce vont il querant mon mal. 

De Deu, le pere esperital, Aient il male maudiçon ! 

Tantes foiz m'ont mis en frichon ! 

- Dame, fait li rois, or m'entent : 

Parti s'en sont par mautalent Trois de mes plus proisiez barons. 

- Blasmer te font. 

Gel te dirai, » 

dit li li roi : 

« N'as fait de Tristran escondit. 

Qu'il le m'ont dit. 

- Ge prest'en sui. 

- Qant le feras ? Ancor ancui ? 

- Brif terme i met. 

- Asez est loncs. 

- Sire, por Deu et por ses nons, Entent a moi, 

si me conselle. 

Que puet ce estre ? 

Se Damledeu mon cors seceure, Escondit mais ne lor ferai, Fors un que je
deviserai. 

Se lor faisoie soirement, Sire, a ta cort, voiant ta gent, Jusqu'a tierz jor me
rediroient Q'autre escondit avoir voudroient. 

Rois, n'ai en cest païs parent Qui por le mien desraignement En feïst gerre ne
revel. 

Mais de ce me seret mot bel. 

De lor rebeche n'ai mes cure. 

Se il vuelent avoir ma jure Ou s'il volent loi de juïse, Ja n'en voudront si
roide guise (Metent le terme) que ne face. 

A terme avrai en mié la place Li roi Artus et sa mesnie. 

Se devant lui sui alegie, Qui me voudroit aprés sordire, 

Cil me voudroient escondire, Qui avront veü ma deraisne, Vers un Cornot ou vers
un Saisne. 

Por ce m'est bel que cil i soient Et mon deresne a lor eulz voient. 

Se en place est Artus li rois, Gauvains, ses niés, li plus cortois, Girflez et
Qeu li seneschaus, Tex cent en a li rois vasaus N'en mentiront por rien qu'il
oient, 

Por les seurdiz se conbatroient. 

Rois, por c'est biens devant eus set Faiz li deraisne de mon droit. 

Li Cornot sont reherceor, De pluseurs evres tricheor. 

Esgarde un terme, 

si lor mande Que tu veus a la Blanche Lande Tuit i soient, et povre et riche. 

Qui n'i sera, tres bien t'afiche Que lor toudras lor herité : 

Si reseras d'eus aquité. 

Et li mien cors est toz seürs, Des que verra li roi Artus Mon mesage, qu'il
vendra ça : 

Son corage sai des piça. » 

Li rois respont : 

« Bien avez dit. » 

Atant est li termes baniz A quinze jorz par le païs. 

Li rois le mande a trois naïs Que par mal sont parti de cort : 

Mot en sont lié, a que qu'il tort. 

Or sevent tuit par la contree Le terme asis de l'asenblee, Et que la ert li rois
Artus, Et de ses chevaliers le plus O lui vendront de sa mesnie. 

Yseut ne s'ert mie atargie : 

Par Perinis manda Tristran Tote la paine et tot l'ahan Qu'el a por lui ouan eüe.

Or l'en soit la bonté rendue ! 

Metre la puet, s'il veut, en pes : 

« Di li qu'il set bien un marchés, Au chief des planches, au Mal Pas : 

G'i sollé ja un poi mes dras. 

Sor la mote, el chief de la planche, Un poi deça la Lande Blanche, Soit,
revestuz de dras de ladre ; 

Un henap port o soi de madre 

(Une botele ait dedesoz), O coroie atachié par noz ; 

A l'autre main tienge un puiot, 

Si aprenge de tel tripot. 

Au terme ert sor la mote assis : 

Ja set assez bociez son vis ; 

Port le henap devant son front, 

A ceus qui iluec passeront Demant l'aumosne sinplement. 

Il li dorront or et argent : 

Gart moi l'argent, tant que le voie Priveement, en chanbre coie. » 

Dist Perinis : 

« Dame, par foi, Bien li dirai si le secroi. » 

Perinis part de la roïne ; 

El bois, par mié une gaudine, Entre, 

tot sos par le bois vet ; 

A l'avesprer vient au recet Ou Tristran ert, el bel celier. 

Levé estoient du mengier. 

Liez fu Tristran de sa venue : 

Bien sout, noveles de sa drue Li aporte li vaslet frans. 

Il dui se tienent par les mains, 

Sor un sige haut sont monté. 

Perinis li a tot conté Le mesage de la roïne. 

Tristran vers terre un poi encline 

Et jure quant que puet ataindre : 

Mar l'ont pensé ; 

ne puet remaindre, 

Il en perdront encor les testes 

Et as forches pendront, as festes. 

« Di la roïne mot a mot : G'irai au terme, 

pas n'en dot. 

Face soi lie, saine et baude ! 

Ja n'avrai mais bain d'eve chaude Tant qu'a m'espee aie venjance De ceus qui li
ont fait pesance : 

Il sont traïtre fel prové. 

Di li que tot ai bien trové A sauver soi du soirement. 

Je la verrai assez briment. 

Va, 

si li di que ne s'esmait, Ne dot pas que je n'alle au plet, Atapiné conme
tafurs. 

Bien me verra li rois Artus Soier au chief sor le Mal Pas, 

Mais il ne me connoistra pas. 

S'aumosne avrai, se l'en pus traire. 

A la roïne puez retraire Ce que t'ai dit el sozterrin Que fist fere si bel,
perrin. 

De moi li porte plus saluz Qu'il n'a sor moi botons menuz. 

- Bien li dirai, » 

dist Perinis. 

Lors s'est par les degrez fors mis : 

« G'en vois au roi Artus, beau sire. 

Ce mesage m'i estuet dire : Qu'il vienge oïr le soirement, Ensenble o lui
chevaliers cent, Qui puis garant li porteroient, Se li felon de rien greignoient
A la dame de loiauté. 

Donc n'est ce bien ? 

- Or va a Dé. » 

Toz les degrez en puie a orne, 

El chaceor monte 

et s'en torne ; 

N'avra mais pais a l'esperon, 

Si ert venu a Cuerlion. 

Mot out cil poines por servir, 

Mot l'en devroit mex avenir. 

Tant a enquis du roi novele Que l'en li a dit bone et bele, Que li rois ert a
Isneldone. 

Cele voie qui la s'adone Vet li vaslez Yseut la bele. 

A un pastor qui chalemele A demandé : 

« Ou est li rois ? 

- Sire, fait il, il sit au dois. 

Ja verroiz la Table Reonde, Qui tornoie conme le monde. 

Sa mesnie sit environ. » 

Dist Perinis : 

« Ja en iron. » 

Li vaslet au perron decent, 

Maintenant s'en entra dedanz. 

Mot i avoit filz a contors Et filz a riches vavasors, Qui servoient por armes
tuit. 

Uns d'eus s'en part, con s'il s'en fuit ; 

Il vint au roi, 

et il l'apele : 

« Va, dont viens tu ? 

- J'aport novele : 

La defors a un chevauchant, 

A grant besoin te va querant. » 

Esgardez fu de maint marchis ; 

Devant le roi vint a l'estage Ou seoient tuit li barnage. 

Li vaslet dit tot a seür : 

« Dex saut, fait il, le roi Artur, Lui et tote sa conpaignie, De par la bele
Yseut s'amie ! » 

Li rois se lieve sus des tables : 

« Et Dex, fait il, esperitables La saut 

et gart, et toi, amis ! 

Dex ! fait li rois, tant ai je quis De lié avoir un sol mesage ! 

Vaslet, voiant cest mien barnage, Otroi a li qant que requiers. 

Toi tiers seras fet chevaliers, Por le mesage a la plus bele Qui soit de ci
jusq'en Tudele. 

Oiez por qoi sui venu ci ; 

E s'i entendent cil baron, Et mes sires Gauvain par non. 

La roïne s'est acordee O son seignor, 

n'i a celee : 

Sire, la ou il s'acorderent, Tuit li baron du reigne i erent. 

Tristran s'offri a esligier Et la roïne a deraisnier, Devant le roi, de loiauté.

Ainz nus de tele loiauté Ne vout armes saisir ne prendre. 

Sire, or font le roi Marc entendre Que il prenge de lié deraisne. 

Il n'a frans hon, François ne Sesne, A la roi cort, de son linage. 

Ge oi dire que souef nage Cil qui on sostient le menton. 

Rois, se nos ja de ce menton, Si me tenez a losengier. 

Li rois n'a pas coraige entier, 

Senpres est ci et senpres la. 

La bele Yseut respondu l'a Qu'ele en fera droit devant vos. 

Devant le Gué Aventuros Vos requiert 

et merci vos crie, Comme la vostre chiere amie, Que vos soiez au terme mis, Cent
i aiez de vos amis. 

Vostre cort soit atant loial, Vostre mesnie natural. 

Dedevant vos iert alegiee, 

Et Dex la gart que n'i meschiee ! 

Que, pus li serïez garant, N'en faudrïez ne tant ne quant. 

D'ui en huit jors est pris le termes. » 

Plorer en font o groses lermes : 

N'i a un sol qui de pitié N'en ait des euilz le vis mollié. 

« Dex ! fait chascun, que li demandent ? 

Li rois fait ce que il conmandent, 

Tristran s'en vet fors du païs. 

Ja ne voist il s'anz paradis, Se li rois veut, qui la n'ira Et qui par droit ne
l'aidera ! » 

Gauvains s'en est levé en piez, 

Parla 

et dist conme afaitiez : 

« Oncle, se j'ai de toi l'otrise, La deresne qui est assise Torra a mal as trois
felons. 

Li plus coverz est Guenelons : 

Gel connois bien, 

si fait il moi. 

Gel boutai ja an un fangoi, A un bohort fort et plenier. 

Se gel retien, par saint Richier, N'i estovra Tristran venir. 

Se gel pooie as poins tenir, Ge li feroie asez ennui 

Et lui pendrë an un haut pui. » 

Gerflet s'en lieve enprés Gauvain 

Et si s'en vindrent main a main. 

« Rois, mot par heent la roïne Denaalain et Godoïne Et Guenelon, mot a lonc
tens. 

Ja ne me tienge Dex en sens, Se vois encontre Goudoïne, Se de ma grant lance
fresnine Ne pasent outre li coutel, 

Ja n'en enbraz soz le mantel Bele dame desoz cortine. » 

Perinis l'ot, 

le chief li cline. 

Dit Evains, li filz Urïen : 

« Asez connois Dinoalain : 

Tot son sens met en acuser, 

Bien set faire le roi muser, 

Tant li dira que il le croie. 

Se je l'encontre enmié ma voie, Con je fis ja une autre foiz, Ja ne m'en tienge
lois ne fois, S'il ne se puet de moi defendre, S'a mes deus mains ne le fais
pendre. 

Mot doit on felon chastïer. 

Du roi joent si losengier. » 

Dist Perinis au roi Artur : 

« Sire, je sui de tant seür Que li felon prendront colee, Qui la roïne ont quis
meslee. 

Ainz a ta cort n'ot menacié Home de nul luintain reigné Que n'en aiez bien trait
a chief : 

Au partir en remestrent grief Tuit cil qui l'ourent deservi. » 

Li rois fu liez, 

un poi rougi : 

« Sire vaslez, alez mangier. 

Cist penseront de lui vengier. » 

Li rois en son cuer out grant joie ; 

Parla, 

bien vout Perinis l'oie : 

« Mesnie franche et honoree, Gardez qu'encontre l'asenblee Soient vostre cheval
tuit gras, Vostre escu nuef, riche vos dras. 

Bohorderons devant la bele Dont vos oiez tuit la novele. 

Mot porra poi sa vie amer Qui se faindra d'armes porter. » 

Li rois les ot trestoz semons : 

Le terme heent qui'st si lons, 

Lor vuel fust il a l'endemain. 

Oiez du franc de bone main : 

Perinis le congié demande. 

Li rois monta sor Passelande, 

Qar convoier veut le meschin. 

Contant vont par mié le chemin : 

Tuit li conte sont de la bele Qui metra lance par astele Ainz que parte li
parlemenz. 

Li rois offre les garnemenz Perinis d'estre chevalier, 

Mais il nes vout encor ballier. 

Li rois convoié l'out un poi, Por la bele franche au chief bloi, Ou il n'a point
de mautalent : 

Mot en parloient an alent. 

Li vaslez out riche convoi Des chevaliers et du franc roi ; 

A grant enviz sont departiz. 

Li rois le claime : 

« Beaux amis, Alez vos en, 

ne demorez. 

Vostre dame me salüez De son demoine soudoier Qui vient a li por apaier. 

Totes ferai ses volentez, 

Por lié serai entalentez. 

El me porra mot avancier. 

Menbre li de l'espié lancier, Qui fu en l'estache feru : 

Ele savra bien ou ce fu. 

Prié vos que li dïez einsi. 

- Rois, si ferai, 

gel vos afi. » 

Adonc hurta le chaceor. 

Li rois se rest mis el retor. 

Cil s'en vient : 

son mesage a fait Perinis qui tant mal a trait Por le servise a la roïne. 

Conme plus puet, et il chemine ; 

Onques un jor ne sejorna Tant qu'il vint la don il torna. 

Reconté a sa chevauchie A celui qui mot en fu lie, Du roi Artur et de Tristran.

Cele nuit furent a Lidan. 

Cele nuit fu la lune dime. 

Que diroie ? 

Li terme aprime De soi alegier la roïne. 

Tristran, li suens amis, ne fine, 

Vestu se fu de mainte guise : 

Il fu en legne, sanz chemise ; 

De let burel furent les cotes 

Et a quarreaus furent ses botes. 

Une chape de burel lee Out fait tallier, tote enfumee. 

Affublez se fu forment bien, 

Malade senble plus que rien ; 

Et nequeden si ot s'espee Entor ses flans estroit noee. 

Tristran s'en part, 

ist de l'ostal Celeement, a Governal, Qui li enseigne 

et si li dit : 

« Sire Tristran, ne soiez bric. 

Prenez garde de la roïne, Qu'el n'en fera semblant et signe. 

- Maistre fait il, si ferai bien. 

Gardez que vos faciez mon buen. 

Ge me criem mot d'aperchevance. 

Prenez mon escu et ma lance, 

Ses m'aportez 

et mon cheval Enreignez, mestre Governal. 

Se mestier m'est, que vos soiez Au pasage, prez, enbuschiez : 

Vos savez bien le buen passage, 

Pieç'a que vos en estes sage. 

Li cheval est blans conme flor : 

Covrez le bien trestot entor, Que il ne soit mes conneüz Ne de nul home
aperceüz. 

La ert Artus atot sa gent, Et li rois Marc tot ensement. 

Cil chevalier d'estrange terre Bohorderont por los aquerre ; 

Et, por l'amour Yseut m'amie, I ferai tost une esbaudie. 

Sus la lance soit le penon Dont la bele me fist le don. 

Mestre, or alez, 

pri vos forment Que le faciez mot sauvement. » 

Prist son henap et son puiot, 

Le congié prist de lui, 

si l'ot. 

Governal vint a son ostel, 

Son hernois prist, 

ainz ne fist el, 

Puis si se mist tost a la voie. 

Il n'a cure que nus le voie. 

Tant a erré qu'enbuschiez s'est Pres de Tristran, qui au Pas est. 

Sor la mote, au chief de la mare, S'asist Tristran sanz autre afaire. 

Devant soi fiche son bordon : 

Atachié fu a un cordon A quei l'avet pendu au col. 

Entor lui sont li taier mol. 

Sor la mote forment se tret. 

Ne senbla pas home contret, 

Qar il ert gros et corporuz, 

Il n'ert pas nains, contrez, boçuz. 

La rote entent, 

la s'est asis. 

Mot ot bien bocelé son vis. 

Qant aucun passe devant lui, En plaignant disoit : 

« Mar i fui ! 

Ja ne quidai estre aumosnier Ne servir jor de cest mestier, 

Mais n'en poon or mais el faire. » 

Tristran lor fait des borses trere, 

Que il fait tant chascun li done. 

Il les reçoit, que mot ne sone. 

Tex a esté set anz mignon Ne set si bien traire guignon. 

Meïsmes li corlain a pié Et li garçon li mains proisié, Qui vont mangant par le
chemin, Tristran, qui tient le chief enclin, Lor aumosne por Deu lor quiert. 

L'un l'en done, 

l'autre le fiert. 

Li cuvert gars, li desfaé Mignon, herlot l'ont apelé. 

Escoute Tristran, 

mot ne sone : 

Por Deu, ce dit, le lor pardone. 

Li corbel, qui sont plain de rage, Li font ennui, 

et il est sage. 

Truant le claiment et herlot. 

Il les convoie o le puiot, 

Plus de quatorze en fait saigner, Si qu'il ne püent estanchier. 

Li franc vaslet de bone orine Ferlin ou maalle esterline Li ont doné : 

il les reçoit. 

Il lor dit que il a toz boit, 

Si grant arson a en son cors A poine l'en puet geter fors. 

Tuit cil qui l'oient si parler De pitié prenent a plorer ; 

Ne tant ne quant pas nu mescroient Qu'il ne soit ladres cil quil voient. 

Pensent vaslet et escuier Qu'il se hastent de soi logier Et des tres tendre lor
seignors, Pavellons de maintes colors : 

N'i a riche home n'ait sa tente. 

A plain erre, chemin et sente, Li chevalier vienent aprés. 

Mot a grant presse en cel marchés ; 

Esfondré l'ont, 

mos est li fans. 

Li cheval entrent jusq'as flans, 

Maint en i chiet, qui que s'en traie. 

Tristran s'en rist, 

point ne s'esmaie, 

Par contraire lor dit a toz : 

« Tenez vos reignes par les noz, 

Si hurtez bien de l'esperon ; 

Par Deu, ferez de l'esperon, 

Qu'il n'a avant point de taier. » 

Qant il le pensent essaier, Li marois font desoz lor piez. 

Chascun qui entre est entaiez : 

Qui n'a hueses, s'en a soffrete. 

Li ladres a sa main fors traite ; 

Qant en voi un qui el tai voitre, Adonc flavele cil a cuite. 

Qant il le voit plus en fangoi, Li ladres dit : 

« Pensez de moi, 

Que Dex vos get fors du Mal Pas ! 

Aidiez a noveler mes dras. » 

O sa botele el henap fiert, 

En estrange leu les requiert ; 

Mais il le fait par lecherie, Qant or verra passer s'amie, Yseut, qui a la crine
bloie, Que ele an ait en son cuer joie. 

Mot a grant noise en cel Mal Pas. 

Li passeor sollent lor dras, 

De luien puet l'om oïr les huz De ceus qui solle la paluz. 

Cil qui la passe n'est seürs. 

Esgarder vient le passeor, O lui de ses barons plusor. 

Criement que li marois ne fonde. 

Tuit cil de la Table Reonde Furent venu sor le Mal Pas, O escus fres, o chevaus
cras, De lor armes entreseigné. 

Tuit sont covert, que mens que pié ; 

Maint drap de soie i ot levé. 

Bohordant vont devant le gé. 

Tristan connoissoit bien le roi Artus, 

si l'apela a soi : 

« Sire Artus, rois, je sui malades, Bociez, meseaus, desfaiz et fades. 

Povre est mon pere, 

n'out ainz terre. 

Ça sui venuz l'aumosne querre, 

Mot ai oï de toi bien dire, 

Tu ne me doiz pas escondire. 

Tu es vestu de beaus grisens De Renebors, si con je pens. 

Desoz la toile rencïene La toue char est blanche et plaine. 

Tes janbes voi de riche paile Chaucies et o verte maile, et les sorchauz d'une
escarlate. 

Rois Artus, voiz con je me grate ? 

J'ai les granz froiz, qui qu'ait les chauz. 

Por Deu me donne ces sorchauz. » 

Li nobles rois an ot pitié : 

Dui damoisel l'ont deschaucié. 

Li malades les sorchaux prent, 

Otot s'en vet isnelement, 

Asis se rest sor la muterne. 

Li ladres nus de ceus n'esperne Qui devant lui sont trespassé ; 

Fins dras en a a grant plenté Et les sorchauz Artus le roi. 

Tristran s'asist sor le maroi. 

Qant il se fu iluec assis, Li rois Marc, fiers et posteïs, Chevaucha fort vers
le taier. 

Tristran l'aqeut a essaier S'il porra rien avoir du suen. 

Son flavel sonë a haut suen, 

A sa voiz roe crie a paine, 

O le nes fait subler l'alaine : 

S'aumuce trait, 

si li dit : 

« Tien, Frere, 

met la ja sus ton chief : 

Maintes foiz t'a li tens fait grief. 

Or m'avez vos de froit gari. » 

Desoz la chape a mis l'aumuce, 

Qant qu'il puet la trestorne 

et muce. 

« Dom es tu, ladres ? » 

fait li rois. 

- Qanz anz as esté fors de gent ? 

- Sire, trois anz i a, 

ne ment. 

Tant con je fui en saine vie, Mot avoie cortoise amie. 

Por lié ai je ces boces lees ; 

Ces tartaries plain dolees Me fait et nuit et jor soner Et o la noisë estoner
Toz ceus qui je demant du lor Por amor Deu le criator. » 

Li rois li dit : 

« Ne celez mie Conment ce te donna t'amie. » 

- Dans rois, ses sires ert meseaus, 

O lié faisoie mes joiaus, 

Cist maus me prist de la comune. 

Mais plus bele ne fu que une. 

- Qui est ele ? 

Einsi se vest con cele seut. » 

Li rois l'entent, 

riant s'en part. 

Li rois Artus de l'autre part En est venuz, qui bohordot ; 

Joios se fist, que plus ne pout. 

Artus enquist de la roïne. 

« El vient, fait Marc, par la gaudine, 

Dan roi, ele vient o Andret : 

De lié conduire s'entremet. » 

Dist l'un a l'autre : 

« Ne sai pas Conment isse de cest Mal Pas. 

Or eston ci, 

si prenon garde. » 

Li troi felon (qui mal feu arde !) Vindrent au gué, 

si demanderent Au malade par ont passerent Cil qui mains furent entaié. 

Tristran a son puiot drecié 

Et lor enseigne un grant molanc : 

« Vez la cel torbe aprés cel fanc, 

La est li droiz asseneors ; 

G'i ai veü passer plusors. » 

Li felon entrent en la fange. La ou li ladres lor enseigne, 

Fange troverent a mervelle Desi q'as auves de la selle. 

Tuit troi chïent a une flote. 

Li malade fu sus la mote, 

Si lor cria : 

« Poigniez a fort, Se vos estes de tel tai ort. 

Alez, segnor ! 

Par saint apostre, Si me done chascun du vostre ! » 

Li cheval fondent el taier : 

Cil se prenent a esmaier, 

Qar ne trovent rive ne fonz. 

Cil qui bohordent sor le mont Sont acoru isnelement. 

Oiez du ladre com il ment : 

« Seignors, fait il a ces barons, Tenez vos biens a vos archons. 

Mal ait cil fans qui si est mos ! 

Ostez ces manteaus de vos cox, 

Si braçoiez parmié le tai. 

Je vos di bien (que tres bien sai), G'i ai hui veü gent passer. » 

Qui donc veïst henap casser ! 

Qant li ladres le henap loche, O la coroie fiert la boche 

Et o l'autre des mains flavele. 

El taier vit ses ainemis, 

Sor la mote sist ses amis. 

Joie en a grant, 

rit 

et envoise, 

A pié decent sor la faloise. 

De l'autre part furent li roi Et li baron qu'il ont o soi, Qui esgardent ceus du
taier Torner sor coste et ventrellier. 

Et li malades les argüe : 

« Seignors, la roïne est venue Por fere son desresnement, 

Alez oïr cel jugement. » 

Poi en i a joie n'en ait. 

Oiez del ladre, du desfait, 

Donoalen met a raison : 

« Pren t'a la main a mon baston, 

Tire a deus poinz mot durement. » 

Et cil li tent tot maintenant. 

Le baston li let li degiez : 

Ariere chiet, 

tot est plungiez, 

N'en vit on fors le poil rebors. 

Et qant il fu du tai trait fors, Fait li malades : 

« N'en poi mes. 

J'ai endormi jointes et ners, Les mains gourdes por le mal d'Acre, Les piez
enflez por le poacre. 

Li maus a enpirez ma force, 

Ses sont mi braz com une escorce. » 

Dinas estoit o la roïne, 

Aperçut soi, 

de l'uiel li cline. 

Bien sout Tristran ert soz la chape, 

Les trois felons vit en la trape ; 

Mot li fu bel 

et mot li plot De ce qu'il sont en lait tripot. 

A grant martire et a dolor Sont issu li encuseor Du taier defors : 

a certain, Ja ne seront mais net sanz bain. 

Voiant le pueple, se despollent, 

Li dras laisent, 

autres racuellent. 

Mais or oiez du franc Dinas, Qui fu de l'autre part du Pas : 

La roïne met a raison. 

« Dame, fait il, cel siglaton Estera ja forment laidiz. 

Cist garez est plain de rouïz : 

Marriz en sui, 

forment m'en poise, Se a vos dras point en adoise. » 

Yseut rist, qui n'ert pas coarde, 

De l'uel li guigne, 

si l'esgarde. 

Le penser sout a la roïne. 

Un poi aval, lez une espine, Torne a un gué lui et Andrez, Ou trespasserent
auques nez. 

De l'autre part fu Yseut sole. 

Devant le gué fu grant la fole Des deus rois et de lor barnage. 

Oiez d'Yseut com el fu sage ! 

Bien savoit que cil l'esgardoient Qui outre le Mal Pas estoient. 

Ele est au palefroi venue, 

Prent les langues de la sanbue. 

Ses noua desus les arçons : 

Nus escuiers ne nus garçons Por le taier mex nes levast 

Ne ja mex nes aparellast. 

Le lorain boute soz la selle, 

Le poitral oste Yseut la bele, 

Au palefroi oste son frain. 

Sa robe tient en une main, 

En l'autre la corgie tint. 

Au gué o le palefroi vint, 

De la corgie l'a feru, 

Et il passe outre la palu. 

La roïne out mot grant esgart De ceus qui sont de l'autre part. 

Li roi prisié s'en esbahirent, Et tuit li autre qui le virent. 

La roïne out de soie dras : 

Aporté furent de Baudas, 

Forré furent de blanc hermine. 

Mantel, bliaut, tot li traïne. 

Sor ses espaules sont si crin, Bendé a ligne sor or fin. 

Un cercle d'or out sor son chief, Qui empare de chief en chief, 

Color rosine, fresche et blanche. Einsi s'adrece vers la planche : 

« Ge vuel avoir a toi afere. 

- Roïne franche, debonere, A toi irai sanz escondire, 

Mais je ne sai que tu veus dire. 

- Ne vuel mes dras enpalüer : 

Asne seras de moi porter Tot souavet par sus la planche. 

- Avoi ! fait il, roïne franche, Ne me requerez pas tel plet : 

Ge sui ladres, boçu, desfait. 

- Cuite, 

fait ele, 

un poi t'arenge. 

Quides tu que ton mal me prenge ? 

N'en aies doute, 

non fera. 

- A ! Dex, fait il, ce que sera ? 

A lui parler point ne m'ennoie. » 

O le puiot sovent s'apoie. 

« Diva ! malades, mot es gros ! 

Tor la ton vis et ça ton dos : 

Ge monterai conme vaslet. » 

Et lors s'en sorrist li deget, 

Torne le dos, 

et ele monte. 

Tuit les gardent, et roi et conte. 

Ses cuises tient sor son puiot : 

L'un pié sorlieve 

et l'autre clot, 

Sovent fait senblant de choier, 

Grant chiere fai de soi doloir. 

Yseut la bele chevaucha, Janbe deça, janbe dela. 

Dist l'un a l'autre : 

Vez la roïne chevauchier Un malade qui seut clochier. 

Son puiot tient desor sa hanche. 

Alon encontre cel mesel A l'issue de cest gacel. » 

Li roi Artus cele part torne, Et li autre trestot a orne. 

Li ladres ot enclin le vis, 

De l'autre part vint el païs. 

Yseut se lait escolorgier. 

Li ladres prent a reperier, 

Au departir il redemande La bele Yseut anuit viande. 

Artus dist : « Bien l'a deservi. 

Ha ! roïne, donez la li ! » 

Yseut la bele dist au roi : 

« Par cele foi que je vos doi, Forz truanz est, 

asez en a, 

Ne mangera hui ce qu'il a. 

Soz sa chape senti sa guige. 

Rois, s'aloiere n'apetiche : 

Les pains demiés et les entiers et les pieces et les quartiers Ai bien parmié le
sac sentu. 

Viande a, 

si est bien vestu. 

De vos sorchauz, s'il les veut vendre, Puet il cinc soz d'esterlins prendre, 

Et de l'aumuce mon seignor. Achat bien lit, si soit pastor, Ou un asne qui past
le tai. 

Il est herlot, si que jel sai. 

Hui a suï bone pasture, 

Trové a gent a sa mesure. 

De moi n'en portera qui valle Un sol ferlinc n'une maalle. » 

Grant joie en meinent li dui roi. 

Amené ont son palefroi, 

Montee l'ont ; 

d'iluec tornerent. 

Qui ont armes lors bohorderent. 

Tristran s'en vet du parlement, 

Vient a son mestre, qui l'atent. 

Deus chevaus riches de Castele Ot amené, o frain, o sele, Et deus lances et deus
escuz. 

Mot les out bien desconneüz. 

Des chevaliers que vos diroie ? 

Une guinple blanche de soie Out Governal sor son chief mise : 

N'en pert que l'uel en nule guise. 

Arire s'en torne le pas, 

Mot par out bel cheval et cras. 

Tristran rot le Bel Joeor : 

Ne puet on pas trover mellor. 

Cote, sele, destrier et targe Out couvert d'une noire sarge, 

Son vis out covert d'un noir voil, 

Tot out covert et chief et poil. 

A sa lance ot l'enseigne mise Que la bele li ot tramise. 

Chascun monte sor son destrier, 

Chascun out çaint le brant d'acier. 

Einsi armé, sor lor chevaus, Par un vert pré, entre deus vaus, Sordent sus en la
Blanche Lande. 

Gauvains, li niés Artus, demande Gerflet : 

« Vez en la deus venir, Qui mot vienent de grant aïr. 

Nes connois pas ; 

ses tu qu'il sont ? 

- Ges connois bien, » 

Girflet respont. 

« Noir cheval a et noire enseigne : 

Ce est li Noirs de la Montaigne. 

L'autre connois as armes vaires, 

Qar en cest païs n'en a gaires. 

Il sont faé, 

gel sai sanz dote. » 

Icil vindrent fors de la rote, Les escus pres, lances levees, Les enseignes as
fers fermees. 

Tant bel portent lor garnement Conme s'il fusent né dedenz. 

Des deus parolent assez plus Li rois Marc et li rois Artus Qu'il ne font de lor
deus conpaignes, Qui sont laïs es larges plaignes. 

Es rens perent li dui sovent, 

Esgardé sont de mainte gent. 

Parmié l'angarde ensenble poignent, 

Mais ne trovent a qui il joignent. 

La roïne bien les connut : 

A une part du renc s'estut, Ele et Brengain. 

Et Andrez vint Sor son destrier, 

ses armes tint ; 

Lance levee, l'escu pris, A Tristran saut en mié le vis. 

Nu connoisoit de nule rien, 

Et Tristran le connoisoit bien. 

Fiert l'en l'escu, 

en mié la voie L'abat 

et le braz li peçoie. 

Devant les piez a la roïne Cil jut sanz lever sus l'eschine. 

Governal vit le forestier Venir des tres, sor un destrier, Qui vout Tristran
livrer a mort En sa forest, ou dormoit fort. 

Grant aleüre a lui s'adrece, 

Ja ert de mort en grant destrece. 

Le fer trenchant li mist el cors, 

O l'acier bote le cuir fors. 

Cil chaï mort, si c'onques prestre N'i vint a tens ne n'i pot estre. 

Yseut, qui ert et franche et sinple, S'en rist doucement soz sa ginple. 

Gerflet et Cinglor et Ivain, Tolas et Coris et Vauvain Virent laidier lor
conpaignons : 

« Seignors, fait Gaugains, que ferons ? 

Li forestier gist la baé. 

Saciez que cil dui sont faé. 

Ne tant ne quant nes connoisons : 

Or nos tienent il por bricons. 

Brochons a eus, 

alons les prendre. 

- Quis nos porra, fait li rois, rendre Mot nos avra servi a gré. » 

Tristran se trait aval au gé Et Governal, 

outre passerent. 

Li autre sirre nes oserent, 

En pais remestrent, tuit destroit ; 

Bien penserent fantosme soit. 

As herberges vuelent torner, 

Qar laisié ont le bohorder. 

Artus la roïne destroie. 

Mot li senbla brive la voie 

Decendu sont a lor herberges. 

En la lande ot assez herberges : 

Mot en costerent li cordel. 

En leu de jonc et de rosel, Glagié avoient tuit lor tentes. 

Par chemins vienent et par sentes ; 

La Blanche Lande fu vestue, 

Maint chevalier i out sa drue. 

Cil qui la fu enz en la pree De maint grant cerf ot la menee. 

La nuit sejornent an la lande. 

Chascun rois sist a sa demande. 

Qui out devices n'est pas lenz : 

Li uns a l'autre fait presenz. 

Ly rois Artus, aprés mengier, Au tref roi Marc vait cointoier, 

Sa privee maisnie maine. 

La ot petit de dras de laine, 

Tuit li plusor furent de soie. 

Des vesteüres que diroie ? 

De laine i out, 

ce fu en graine, Escarlate cel drap de laine ; 

Mot i ot gent de riche ator, 

Nus ne vit deus plus riches corz : 

Mestier nen est dont la nen ait. 

Es pavellons ont joie fait. 

La nuit devisent lor afaire, Conment la franche debonere Se doit deraisnier de
l'outrage, Voiant les rois et lor barnage. 

Couchier s'en vait li rois Artus O ses barons et o ses druz. 

Maint calemel, mainte troïne, Qui fust la nuit en la gaudine Oïst an pavellon
soner. 

Devant le jor prist a toner : 

A fermeté, fu de chalor. 

Les gaites ont corné le jor ; 

Par tot conmencent a lever, 

Tuit sont levé sanz demorer. 

Li soleuz fu chauz sor la prime, 

Choiete fu et nielle et frime. 

Devant les tentes as deus rois Sont asenblé Corneualois : 

N'out chevalier en tot le reigne Qui n'ait o soi a cort sa feme. 

Un drap de soie, un paile bis Devant le tref au roi fu mis : 

Ovrez fu en bestes, menuz. 

Sor l'erbe vert fu estenduz. 

Li dras fut achaté en Niques. 

En Cornoualle n'ot reliques En tresor ne en filatieres, En aumaires n'en autres
bieres, En fiertres n'en escrinz n'en chases, En croiz d'or ne d'argent n'en
mases, 

Sor le paile les orent mises, Arengies, par ordre asises. 

Li roi se traient une part, 

Faire i volent loial esgart. 

Li roi Artus parla premier, Qui de parler fu prinsautier : 

« Rois Marc, fait il, qui te conselle Tel outrage si fait mervelle : 

Certes, fait il, sil se desloie. 

Tu es legier a metre en voie, 

Ne dois croire parole fause. 

Trop te fesoit amere sause Qui parlement te fist joster. 

Mot li devroit du cors coster Et ennuier, qui voloit faire. 

La franche Yseut, la debonere, Ne veut respit ne terme avoir. 

Cil püent bien de fi savoir, Qui vendront sa deresne prendre, Que ges ferai
encore pendre, Qui la reteront de folie Pus sa deresne, par envie : 

Digne seroient d'avoir mort. 

Or oiez, roi : 

qui ara tort, La roïne vendra avant, Si qel veront petit et grant, 

Et si jurra o sa main destre, Sor les corsainz, au roi celestre Qu'el'onques
n'ot amor conmune A ton nevo, ne deus ne une, Que l'en tornast a vilanie, N'amor
ne prist par puterie. 

Dan Marc, trop a ice duré : 

Qant ele avra eisi juré, Di tes barons qu'il aient pes. 

- Ha ! sire Artus, q'en pus je mes ? 

Tu me blasmes, 

et si as droit, 

Quar fous est qui envieus croit. 

Ges ai creüz outre mon gré. 

Se la deraisne est en cel pré, Ja n'i avra mais si hardiz, Se il aprés les
escondiz En disoit rien se anor non, Qui n'en eüst mal gerredon. 

Ce saciez vos, Artus, frans rois, 

C'a esté fait, 

c'est sor mon pois. 

Or se gardent d'ui en avant ! » 

Li consel departent atant. 

Tuit s'asistrent par mié les rens, Fors les deus rois. 

C'est a grant sens : 

Yseut fu entre eus deus as mains. 

Pres des reliques fu Gauvains ; 

La mesnie Artus, la proisie, Entor le paile est arengie. 

Artus prist la parole en main, Qui fu d'Yseut le plus prochain : 

« Entendez moi, Yseut la bele, 

Oiez de qoi on vos apele : Que Tristran n'ot vers vos amor De puteé ne de folor,
Fors cele que devoit porter Envers son oncle et vers sa per. 

- Seignors, fait el, por Deu merci, Saintes reliques voi ici. 

Or escoutez que je ci jure, De quoi le roi ci aseüre : Si m'aït Dex et saint
Ylaire, Ces reliques, cest saintuaire, Totes celes qui ci ne sont Et tuit icil
de par le mont, Qu'entre mes cuises n'entra home, Fors le ladre qui fist soi
some, Qui me porta outre les guez, Et li rois Marc mes esposez. 

Ces deus ost de mon soirement, 

Ge n'en ost plus de tote gent. 

De deus ne me pus escondire : Du ladre, du roi Marc, mon sire. 

Li ladres fu entre mes janbes 

Qui voudra que je plus en face, Tote en sui preste en ceste place. » 

Tuit cil qui l'ont oï jurer Ne püent pas plus endurer : 

« Dex ! fait chascuns, si fiere en jure : 

Tant en a fait aprés droiture ! 

Plus i a mis que ne disoient Ne que li fel ne requeroient : 

Ne li covient plus escondit Qu'avez oï, grant et petit, Fors du roi et de son
nevo. 

Ele a juré et mis en vo Qu'entre ses cuises nus n'entra Que li meseaus qui la
porta Ier, endroit tierce, outre les guez, Et li rois Marc, ses esposez. 

Mal ait jamais l'en mesquerra ! » 

Li rois Artus en piez leva, 

Li roi Marc a mis a raison, Que tuit l'oïrent li baron : 

« Rois, la deraisne avon veüe Et bien oïe et entendue. 

Or esgardent li troi felon, Donoalent et Guenelon, Et Goudoïne li mauvés, Qu'il
ne parolent sol jamés. 

Ja ne seront en cele terre Que m'en tenist ne pais ne gerre, Des que j'orroie la
novele De la roïne Yseut la bele, Que n'i allons a esperon Lui deraisnier par
grant raison. 

Mot sont de cort li troi haï. 

Les corz departent, 

si s'en vont. 

Yseut la bele o le chief blont Mercie mot le roi Artur. 

« Dame, fait il, je vos asur : Ne troverez mais qui vos die, Tant con j'aie
santé ne vie, Nis une rien se amor non. 

Mal le penserent li felon. 

Ge prié le roi vostre seignor, Et feelment, mot par amor, Que mais felon de vos
ne croie. » 

Dist li roi Marc : 

« Se jel faisoie D'or en avant, si me blasmez. » 

Li uns de l'autre s'est sevrez, 

Chascun s'en vient a son roiaume : 

Li rois Artus vient a Durelme, 

Rois Marc remest en Cornoualle 

Tristran sejorne, 

poi travalle. 

Li rois a Cornoualle en pes, 

Tuit le criement et luin et pres. 

En ses deduiz Yseut en meine, 

De lié amer forment se paine. 

Mais, qui q'ait pais, li troi felon Sont en esgart de traïson. 

A eus fu venue une espie, Qui va querant changier sa vie. 

« Seignors, fait il, or m'entendez. 

Se je vos ment, si me pendez. 

Li rois vos sout l'autrier mal gré 

Et vos en acuelli en hé, Por le deraisne sa mollier. 

Pendre m'otroi ou essillier, Se ne vos mostre apertement Tristran, la ou son
aise atent De parler o sa chiere drue. 

Il est repost, 

si sai sa mue. 

Qant li rois vait a ses deduis, Tristran set mot de Malpertuis, En la chanbre
vet congié prendre. 

De moi faciez en un feu cendre, Se vos alez a la fenestre De la chanbre, derier
a destre, Se n'i veez Tristran venir, S'espee çainte, un arc tenir, Deus seetes
en l'autre main. 

Enuit verrez venir, par main. 

- Conment le sez ? 

- Je l'ai veü. 

- Qant i fu il ? 

- Hui main l'i vi. 

- Ou se sont mis ? 

- En haut ostal Se deduient. 

- C'est chiés Dinas ? 

- Et je que sai ? 

- Il n'i sont pas Sanz son seü ! 

- Asez puet estre. 

- Ou verron nos ? 

ce est tot voir. 

Se gel vos mostre, grant avoir En doi avoir, quant l'en ratent. 

- Nomez l'avoir. 

Si nos aït iglise et messe. 

Se tu mostres, n'i puez fallir Ne te façon amanantir. 

- Or m'entendez, 

fait li cuvert, 

Et un petit pertus overt Endroit la chanbre la roïne. 

Par dedevant vet la cortine. 

Triés la chanbrë est grant la doiz Et bien espesse li jagloiz, 

L'un de vos trois i aut matin ; 

Par la fraite du nuef jardin Voist belement tresque au pertus. 

Fors la fenestre n'i aut nus. 

Faites une longue brochete, A un coutel, bien agüete ; 

Poigniez le drap de la cortine O la broche poignant d'espine. 

La cortine souavet sache Au pertuset (c'on ne l'estache), Que tu voies la dedenz
cler, Qant il venra a lui parler. 

S'eissi t'en prenz sol trois jorz garde, Atant otroi que l'en m'en arde, Se ne
veez ce que je di. » 

Fait chascun d'eus : 

« Je vos afi A tenir nostre covenant. » 

L'espie font aler avant. 

Lors devisent li qeus d'eus trois Ira premier voier l'orlois Que Tristran an la
chanbre maine O celié qui seue est demeine. 

Otroié ont que Goudoïne Ira au premerain termine. 

Departent soi, 

chascun s'en vet, 

Demain savront con Tristran sert. 

Dex ! la franche ne se gardoit Des felons ne de lor tripot. 

Par Perinis, un suen prochain, Avoit mandé que l'endemain Tristran venist a lié
matin : 

Li rois iroit a Saint Lubin. 

Oez, seignors, quel aventure ! 

L'endemain fu la nuit oscure. 

Tristran se fu mis a la voie Par l'espesse d'un'espinoie. 

A l'issue d'une gaudine Garda, 

vit venir Gondoïne : 

Et s'en venoit de son recet. 

Tristran li a fet un aget, 

Repost se fu an l'espinoi. 

« Ha ! Dex, fait il, regarde moi, 

Que cil qui vient ne m'aperçoive Tant que devant moi le reçoive ! » 

En sus l'atent, 

s'espee tient. 

Goudoïne autre voie tient. 

Tristran remest, a qui mot poise. 

Ist du buison, 

cela part toise, 

quar cil s'esloigne, Qui en fel leu a mis sa poine. 

Tristran garda au luien, 

si vit (Ne demora que un petit) Denoalan venir anblant, O deus levriers,
mervelles grant. 

Afustez est a un pomier. 

Denoalent vint le sentier Sor un petit palefroi noir. 

Ses chiens out envoié mover En une espoise un fier sengler. 

Ainz qu'il le puisen desangler, Avra lor mestre tel colee Que ja par mire n'ert
sanee. 

Tristran li preuz fu desfublez. 

Denoalen est tost alez ; 

Ainz n'en sout mot, quant Tristran saut. 

Fuïr s'en veut : 

mais il i faut : 

Tristran li fu devant trop pres. 

Morir le fist. 

Q'en pout il mes ? 

Sa mort queroit : 

cil s'en garda, Que le chief du bu li sevra. 

Ne li lut dire : 

« Tu me bleces. » 

O l'espee trencha les treces, 

En sa chauce les a boutees, Qant les avra Yseut mostrees, Qu'ele l'en croie
qu'il l'a mort. 

D'iluec s'en part Tristran a fort. 

« Ha ! las, fait il, qu'est devenuz Goudouïnë (or s'est toluz), Que vi venir
orainz si tost ? 

Est il passez ? 

Ala tantost ? 

S'il m'atendist, savoir peüst Ja mellor gerredon n'eüst Que Donalan, le fel,
enporte, Qui j'ai laisié la teste morte. » 

Tristran laise le cors gesant Enmié la lande, envers, sanglent. 

Tert s'espee, 

si l'a remise En son fuerre, 

sa chape a prise, 

Le chaperon el chief se met, 

Sor le cors un grant fust atret, 

A la chanbre sa drue vint. 

Mais or oiez con li avint. 

Goudoïne fu acoruz 

Et fu ainz que Tristran venuz. 

La cortine ot dedenz percie 

Vit la chanbre, que fu jonchie, 

Tot vit quant que dedenz avoit, 

Home fors Perinis ne voit. 

Brengain i vint, la damoisele, Ou out pignié Yseut la bele : 

Le pieigne avoit encor o soi. 

Le fel qui fu a la paroi Garda, 

si vit Tristran entrer, Qui tint un arc d'aubor. 

Li ber En sa main tint ses deus seetes, En l'autre deus treces longuetes. 

Sa chape osta, 

pert ses genz cors. 

Iseut, la bele o les crins sors, Contre lui lieve, 

sil salue. 

Par sa fenestre vit la nue De la teste de Gondoïne. 

De grant savoir fu la roïne, 

D'ire tresue sa persone. 

Yseut Tristran en araisone : 

« Se Dex me gart, fait il, au suen, 

Vez les treces Denoalen. 

Ge t'ai de lui pris la venjance : 

Jamais par lui escu ne lance N'iert achatez ne mis en pris. 

- Sire, fait ele, ge q'en puis ? 

Mes prié vos que cest arc tendez, 

Et verron com il est bendez. » 

Tristran s'esteut, 

si s'apensa, 

Oiez ! 

en son penser tensa. 

Prent s'entente, 

si tendi l'arc. 

Enquiert noveles du roi Marc : 

Yseut l'en dit ce qu'ele en sot. 

S'il en peüst vis eschaper, Du roi Marc et d'Iseut sa per Referoit sordre mortel
gerre. 

Cil, qui Dex doinst anor conquerre, L'engardera de l'eschaper. 

Yseut n'out cure de gaber : 

« Amis, une seete encorde, 

Garde du fil qu'il ne retorde. 

Je voi tel chose dont moi poise. 

Tristran, de l'arc nos pren ta toise. » 

Tristran s'estut, 

si pensa pose, 

Bien soit q'el voit aucune chose Qui li desplaist. 

Garda en haut : 

Grant poor a, 

trenble 

et tresaut. 

Contre le jor, par la cortine, Vit la teste de Godoïne : 

« Ha ! Dex, vrai roi, tant riche trait Ai d'arc et de seete fait : 

Consentez moi qu'a cest ne falle ! 

Un des trois feus de Cornoualle Voi, a grant tort, par la defors. 

Dex, qui le tuen saintisme cors Por le pueple meïs a mort, Lai moi venjance
avoir du tort Que cil felon muevent vers moi ! » 

Lors se torna vers la paroi, 

Sovent ot entesé, 

si trait. 

La seete si tost s'en vait Rien ne peüst de lui gandir. 

Par mié l'uel la li fait brandir, 

Trencha le test et la cervele. 

Esmerillons ne arondele De la moitié si tost ne vole ; 

Se ce fust une pome mole, N'issist la seete plus tost. 

Cil chiet, 

si se hurte a un post, 

Onques ne piez ne braz ne mut. 

Seulement dire ne li lut : 

Uns bérs fu ja en l'antif pople Deu 

é out num Helcana. 

Fiz fud Jeroboam, le fiz Heliúd, le fiz Thaü, le fiz Suf ; 

é fud de Effratá (si cum li alquant entendent : de la cite ki puis fud apeléé
Bethléém). 

É mest al munt de Effraïm en une cite ki fud apeléé Ramathaïm-Sophim, ki puis
fud apeléé Arimathie, dunt fud li bonurez Joseph, ki le precius cors Jesu-Crist
mist el sepulcre. 

Cist bers Helchana fud del lignage as ordenez Deu de part pere é de lignage real
de part mere. 

Muilliers out dous ; 

la plus noble fud claméé Anna é l'altre Phenenna. 

Phenenna out enfanz plusurs, 

mais Anna n'en out nul. 

Bien lut en la vielz lei que li ordenez oüssent od cumpáigne cunversement. 

Kar des treze lignees ki vindrent del patriarche Jacob, Deu en severad le
lignáge Leví 

é eslist 

é retint éspecialment a sun servise del tabernacle ki primes fud levez al desert
de Synaï é del temple que li reis Salemun funda é furni. 

E pur çó que cist lignages numéément dout si le servise Deu celebrer, besuinz
fud ke feïst sainte engendrure en atemprance é en nettéé que li servises Deu que
par peres que par fiz fust á sun plaisir furniz. 

É ourent li plusur muillers plusurs pur le multepliement del pople Deu, ki de
tutes parz de mescreantes genz esteit pursis. 

En cel cuntemple fud une cite Sylo, de part Effraïm, que Deu out á sun oes
saisie é sacréé. 

La fud 

é out ested li tabernacles é li sanctuaries Deu des le tens Josue, ki le pople
Deu en terre de promissiun cunduist é guiad. 

La fud l'arche, 

la fud li propiciatories. 

C'est l'arche en qui fud repost é guardez li tresors precius des tables ú Deu
meïmes éscrist la lei, é partie de la manne ki del ciel vint é le pople quarante
anz en lieu de vitaille corporel sustint, é la verge Ááron, ú Deu sa vertud
mustrad, 

kar en une nuit fuilli 

é fluri 

é fruit portad. 

Icest lieu seintefied fud li bers Helchana ácustumiers á visiter pur Deu
depreier, oblatiuns faire é sacrifier as jurs asis é par la lei establiz,
numéément á la Pasche, á Pentecuste, á la feste Salceie, ki est en septembre,
quant li Judeu mainent en fuilléés en moniment é remembrance que il mestrent
lunges á mesáise en loges é en fuilléés jesque Deu les mist en terre de
promissiun, en certaine statiun. 

A cest lieu servir furent dui pruveire átitele, Ofni é Phinéés. 

Fiz furent Hely, ki dunc ert evesche é maistre principals. 

É á un jur avint que Elchana fist sacrefise 

é sulunc la lei á sei retint partie, 

partie dunad á sa cumpaignie. 

É á Ánne, sa muiller, que il tendrement amad, úne partie dunad, ki forment ert
deshaitéé, kar Deu ne li volt encore duner le fruit desired de sun ventre. 

É Fenenna íçó li turna á repruce 

é acustuméément l'en atarioút 

é amerement rampodnout. 

É la bonuréé Anna nen out retur, mais un duleir, plurer é viande deporter. 

Sis mariz Helchana le áreisuna, 

si li dist : 

« Purquei plures ? 

Purquei ne manjues ? 

É purquei est tis quers en tristur ? 

Dun n'as tu m'amur ? 

Dun n'as tu mun quer, ki plus te valt que si oüsses dis enfanz ? » 

Anna puis que ele out mangied é beüd levad 

é al sucurs Deu requerre tut sun quer turnad. 

Vint s'en al tabernacle ; 

truvad l'evesche Hely a l'entree, ki ásis í ért qu'il as alanz é as venanz
parole de salu mustrast. 

La dame fist á Deu sun present é sa oblatiun. 

Sun quer meine as chaldes lermes acuragéé ureisun é en ceste baillie : 

« Sire merciable, Sire Deus puissanz des hoz banis é des champiuns cumbatanz, si
fust tun plaisir que véïsses ma miserie é ma afflictiun, 

é tei membrast de mei, la tue ancele, 

que par ta pitied eüsse fiz : 

durreie le tei á tun servise, 

é rasur ne li munterad le chief ; 

mais tuz dis á tei iert ádetid. » 

Usages ert en cele lei, se alcuns par vud á Deu se sacrast, tant cum cel vud li
durreit, rasur le chief ne li muntereit. 

La dame en sa préére demurad. 

Ses levres mout, 

li quers parlad, tant que li evesches l'esguardad é pur ívre l'enterçad. 

E si li dist : 

« Va, bone femme, á tun ostel dormir ; 

si te deseníveras par le dormir. » 

Respundit Anna : 

« Ne me tient si. 

N'ai beü ne vin ne él par unt l'um se poïsse enívrer. 

Ne me tenez pur fille Belial, 

kar sobre sui, 

é en anguisse é en plur á Deu áí reveled mun duel. » 

Belial, çó est senz jú ; 

é cil sunt fiz Belial ki tuz jurs tirent vers le mal, ostent le jú de la lei
Deu, é de vice en altre vunt cancelant, lur criatur átariant. 

Dunc respundi li evesche Hely : 

« Vá bóne femme, as véies Deu. 

Deus, ki de tut bien faire ad poeste, furnísse en grace ta volente. » 

La dame haitéé s'en parti ; 

la chere púis ne li chaï. 

Od sun seignur le matin Deu áürat, 

puis á sa maisun returnad. 

Deus out sa ancele en remembrance ; 

tost cunceut 

é out enfant. 

Graces rendit a l'enfanter 

é Samuel le fist numer. 

- Fedeil Deu, entend l'estorie. 

Ásez est clére, 

é semble nue, 

mais pleine est de sens é de meule. 

L'estorie est paille, 

le sen est grains ; 

le sen est fruit, l'estorie raims. 

Cist livres est cum armarie des secreiz Deu. 

Plein est de figure é de signefiance. 

É voil íci un poi tucher que par tut des ore le tienges chier. 

Helchana, çó est la possessiun Deu, 

é signefie le fiz Deu, ki dist de sei : 

« Deus mis peres me tint en sa possessiun cume sun fiz al cumencement de ses
véies é de ses ovres. » 

Icist fiz Deu ad eüd dous muillers, si cume out Helchana. 

La premiere fud Synagoge é Judaïsme, 

é si la signefia Fenenna, ki mult eut enfanz. 

Ensement la Synagoge par la lei plusurs éngendrad, 

mais ore est baraigne par mescreance dum ele forsvead. 

L'autre muiller al fiz Deu est Sainte Eglise, 

é cele signefiad Anna, ki tart out enfant. 

É Anna, çó est grace. 

Ensement Seinte Eglise tart enfantad jesque li fiz Deu par grace a li
s'acumpaigna 

é par sa mort de mort rachatá, 

mundá par baptesme 

é sun Saint Esperit li enveia. 

Puis revint le serf Deu Helchana od sa maigniéé al tabernacle pur sacrefier é
festivalment offrir é plenierement ses vúdz furnir. 

Mais Anna out essuigne 

é remest, 

kar al tabernacle ne volt returner jesque líu fust de l'enfant á Deu presenter
que á remanance í póüst ester. 

Mais puis que il out set anz passed, la mere áturnad un bel present de flur, de
sa pecunie é de sun vin 

é menad l'enfant jesque en Sylo. 

Del Present out primes Deus sa part, 

puis a l'evesche fist bel reguard 

é si li dist : 

« Sire, sire, entent á mei. 

Jó sui la túe ancele ki ja devant tei préiéres fis, é pur cest enfant dunc Deu
requis. 

Il le me dunad á sun plaisir 

é jo li rend pur lui servir. 

Se il te plaist, receif l'enfant que served Deu des ore en avant. » 

É puis úrad Anna, 

si dist : 

« Mis quers est esléézciez é mis fiz en Deu eshalciez. 

Ma parole est eslargie sur mes enemis, 

kar eslééscie sui el Salveür. 

Nul n'est si sainz cume li Sires, 

é nuls n'est altres ki ne change, 

é nuls n'est de la force nostre Deu. 

Laissez des ore le mult parler en podnéé par glorie. 

Male parole nen isse de voz buches, 

kar Deu est de science sires, 

é a lui sunt ápreste li pensed. 

Li arcs des forz est surmuntez, 

é li fieble sunt esforciez. 

Ki primes furent saziez ore se sunt pur pain luéz, 

é li fameillus sunt ásaziez púis que la baráigne plusurs enfantad é céle ki mulz
óut enfanz áfebliád. 

Li antif Judéu aferment que morz fud li éinznez fiz Fenénne quant néz fúd Samuél
ki fud fiz a la bonuréé Ánne ; 

é pois chascun an quant enfant out Anne, perdi alcun Fenénne. 

Li Sires mortifie 

é vivifie 

é en enfer meine 

é remeine. 

Li Sires fait póvre 

é fait riche ; 

orguil depriemt, 

le humble éslieve. 

Le mesaise esdrézce del puldrier ; 

le povre sache del femier, 

od les princes le fait sedeir, 

chaere de glorie li fait aveir. 

Al Seignur sunt les quatre parties del mund, 

é en chescune ad plante le son pople qu'il ad levé. 

Les piez as seinz guvernerad, 

é en tenebres li fel tarrad, 

é nuls par sei force n'avrad. 

Ses adversaries le criendrunt, 

é sur els del ciel tunerad. 

É tute terre jugerad 

é sun rei eshalcerad. » 

Helchana al son en vait 

é li enfes od Deu remaint. 

Mais les fiz Hely furent fiz Belial. 

Ublierent Deu é lur mestier. 

Encuntre Deu furent felun é encuntre la gent torcenus. 

Par pri, par force les dames violerent. 

Le pople del sacrefise tresturnerent. 

Del sacrefise pristrent á sei par rustie é par desrei plus que nen óut cumanded
la lei. 

É fud lur pechied mult forment granz, 

kar par lur furfait li poples del servise Deu se retraist. 

Mais Samuel acceptablement el tabernacle serveit 

é de vesture linge fud aturnez cume cil ki fud á Deu livrez. 

É Anna as jurs ásis, quant od sun marid í repairá, de vesture le regarda. 

É ambedui firent á Deu lur ureisuns é lur oblatiuns. 

É li evesches Hely lur dunad beneïçun 

é úra que Deus lur rendist enfanz plusurs en prosprete pur cel enfant qu'il li
ourent dune. 

É la grace Deu la dame visitá, 

suvent cunceut 

é enfantá. 

Hely esteit lores de grant eded 

é oï asez cume ses fiz se cunteneient. 

É alcune feiz lur dist : 

« Purquei faites tel ovre dunt la plainte me vient ? 

Vostre fame nen est mie seine, 

kar á mal le pople meine. 

Ne faites mais tel uverainne dunt le sacrefise remaigne. 

Si hom peche vers altre, á Deu se purrad acorder, 

é s'il peche vers Deu, ki purrad pur lui preier ? » 

Tant tendrement les fols ama que reddement nes chastia. 

Par bel les reprist é par amur, nient par destresce ne par reddur, cume apent á
maistre é a pastur. 

Li fol pruveire ne receurent le chastiement, 

kar Deus les volt ocire é faire vengement. 

Li emfes Samuel amendout 

é creísseit 

é plout á Deu é a sa gent. 

Uns messages Deu pur cest pechie vint a l'evesche Hely, 

si li dist : 

« Deus te mande ces paroles par mei : 

“ Dun ne me revelái, 

é apertement mustrai a tun pere Ááron é á sa maignéé, tant cume il fud en Egypte
en la poeste le rei Pharaün ? 

É de tutes les lignéés de Israel le eslis que fust mis prestres é a mun altel
muntast é encens í portast. 

É dunai li tutes les choses ki alíevent des sacrefises as fiz Israel. 

É purquei as buted en veie del talun mes sacrefises é mes duns que jo cumandai
que fussent offerz en mun temple, 

é plus honúres tes fiz que mei pur prendre é despendre del sacrefise le mielz,
avant de çó que jó t'ai otried ? 

Pur çó te di : 

Parole fud que tu é li tuens lignages servireit devant mei en mun saintuarie
finablement. 

Mais ore di el, que si nen iert. 

Mais ki mei honured, jol glorifierai, 

é ki mei despirra, jol metrai en despit. 

Ja vendrad uns tens, 

é colperai tun braz é le braz de la maignéé tun pere. 

Le braz apele l'arche é la dignete de pruverage. 

É ne remaindra hoem antif en ta maisun ki evesche seit é de la lei chevel. 

É tú ú li tuen verrunt lur adversarie el temple en tutes les prosperitez de
Israel, 

é nen iért nuls evesches mais de tun lignage. 

É ne remuerai pas tut tun lignage de mun autel, 

mais çó íert á lur cunfusiun que les oilz lur defaillent par plur é muirgent de
duel quant verrunt altre aveir la seignurie qu'il n'averunt mie. 

É grant partie de ta meisun murrunt quant á age vendrunt. 

Içó fud ácumpli quant Saül fis ocire en un jur quatre vinz pruveires de sun
parente é lur femmes é lur enfanz. 

É jo susciterai á mun oes pruveire fedeil ki sulunc mun quer se deduirra. 

Içó fud dit de Jesu-Crist, ki de sei meïmes dist : 

“‘Jo faz tuz jurs íçó que á mun pere plaist.’” 

A sun oes edifia Deu le pere maisun de lealte, 

çó est Sainte Eglise, ki tuz jurs devant Jesu-Crist serra é en prosperite
cunversera. 

É si est á venir que cil ki remaindra de ta maisun vienge que l'um prit pur lui
é face offerende é present é de pain é d'argent ke il seit en alcune partie
receü al servise de pruverage k'il en ait la sustenance. ” » 

Li emfes Samuel serveit á Deu devant Hely, 

é la parole Deu rélment fud óïé, 

é en cés jurs ne fud nule áperte visiun. 

Avint á une feiz que li evesches Hely se fud áculche pur reposer. 

Perdu aveit la veüe de veillesce, 

ne véér ne pout la lumiere Deu devant sa mort. 

É Samuel se dormeit el temple ú l'arche Deu esteit. 

É Deu l'apela, 

é Samuel respundi : 

« Ci sui ! » 

É curut erranment á Hely 

é dist : 

« Ci sui venuz, 

kar tu m'apelas. » 

Li evesches respundi : 

vá t'en dormir ! » 

É Deu de rechief Samuel apela, 

é Samuel chalt pas leva, 

vint a l'evesche, 

si l'áreisna. 

Samuel ne fud encore á Deu ácuintez, 

ne la parole Deu ne li fud manifestee. 

Respundi li evesches : 

« Ne t'apelai pas, 

mais vá áriere dormir ! » 

Tierce fiede Deu Samuel apela, 

é tierce feiz á Hely Samuel returna. 

É dist : 

« Sire, vééz mei ící, 

kar tu m'apelas ! » 

Idunc entendi Hely que Deu out Samuel ápelé 

é si li dist : 

« Repaire á tun lit, 

é se l'um t'apele mais, respund : 

“ Parole, Sire, 

kar tis serfs esculte. ” » 

É Samuel á sun lit returna 

é dormí. 

É Deu vint 

é apela Samuel : 

É Samuel respundi : 

« Parole, Sire, 

kar tis serfs esculte. » 

É dunc dist li Sires á Samuel : 

« Un óvre frai en Israel, 

é tele serra ke cornerunt li les orilles, á celui qui l'orrad. 

En cel jur susciterai encuntre Hely tuit çó que jó ai parle sur lui é sur sa
maignee ; 

jol cumencerai 

é si l'ássummerai. 

É bien li dis devant que jó jugereie sa maisun parmanablement pur se iniquite
pur çó que bien sout que ses fiz overóuent malement é chastier nes voleit. 

É pur çó ai juré encuntre la maisun Hely, que la iniquite de lui n'iert ja
espurgéé ne par duns ne par sacrefises. » 

É Samuel dormid jesque le matin 

é cremeit á mustrer á Hely la visiun. 

Mais Hely l'apela 

é si li dist : 

« Samuel, bel fiz, quele parole est çó que Deus ad od tei parled ? 

Jó te pri que nel me céiles. 

E si tu le me céiles, ícel mal vienge sur tei que Deu ad parle de mei. » 

Samuel á tant li mustra 

é nule chose n'en cela. 

Hely respundi : 

« Sires est. 

Il frad que bon li iert. » 

É Samuel crut 

é esforcha. 

É Deus fud ovec li, 

é nule de ses paroles en vein ne chaï. 

E tuit li poples de Israel, des Dan jesqu'a Bersabéé, cunut que Samuel fud
fedeil prophete Deu. 

De rechief s'apparut Deus en Sylo, 

kar revele se fud á Samuel en Sylo, sulunc sa parole. 

É vint la parole Samuel par tute la terre de Israel, 

kar il lur mustrad ke lur enemis, les Philistiens, les veíntereient 

é ocireient en champ pur le peche as fiz Hely. 

A cel cuntemple se assemblerent li Philistien 

é vindrent á ost banie en terre de Jerusalem. 

É li poples Deu vint encuntre, 

é ápres la Pierre de Adjutorie se álogierent, 

é lur tentes í tendírent. 

Çó est la pierre que Samuel altre feiz pur enseignes leva 

é Pierre de Adjutorie l'apela, 

kar Deus idunc á sun pople aidá 

é victorie noble lur duna. 

É li Philistien vindrent encuntre le pople Deu en un liu ki fud apele Afec. 

É ordenerent lur eschieles, 

sis alerent ferir. 

Cum il furent ásemble, le pople de Israel tost turnad á fuie 

é les altres les pursewirent 

é detrencherent quatre milie el champ. 

É li poples Deu as loges é al herneis returna á tant. 

Dunc tindrent lur parlement 

é enquistrent entre sei : 

« Purquei nus ad Deu á cest jur si descunfiz ? 

Fachum venir l'arche Deu de Sylo, 

é seit od nus que Deu nus sálved de noz énemis. » 

Dunc enveierent, 

si enporterent l'arche de l'aliance Deu ki sires est des oz é siet sur cherubin.

Entent ceste parole : 

« Deu se siet sur cherubin. » 

Dous cherubins furent ásis sur une table ki jút sur l'arche, 

é signefierent la vielz lei é la nuvele ; 

kar cherubin, çó est plente de science. 

É sur ces dous leis se est ásis Deus. 

Si sens volez querre, lá le truverez. 

Od l'arche vindrent les dous fiz Hely, Ofni e Phinéés. 

É cume l'arche vint en l'ost, li poples Deu duna un merveillus cri que tute la
terre rebundi. 

Li Philistien oïrent cest cri 

é distrent : 

« Que deit cest cri k'il funt en l'ost ? » 

Aparceurent sei que l'arche fud venue en l'ost. 

Poür úrent merveilluse 

é distrent entre sei : 

« Déus est venuz en l'ost. » 

É firent plaintes é plureïz é horrible guaimenteïz 

é redistrent : 

« Nen ourent pas tel hait en l'ost ne hier ne avant hier. 

Ki nus guarderad encuntre ces halz deus ? 

Çó sunt les deus ki flaelerent é tuerent ces de Egypte el desert. 

Mais ore vus haitez 

é seiez forz champiuns Philisthíím que vus ne servez as Hebreus si cume il unt
servi á vus. » 

Puis cume vint á la bataille, la descunfiture turna sur Israel, 

é fuirent tuit ki einz einz, chascuns á sun tabernacle. 

La ócisiun fud forment grande, 

kar il í chaïrent trente milie de gelde. 

É prise í fud l'arche, 

é morz í furent les fiz Hely, Ofni é Phinéés. 

Dunc en parti de l'ost uns del lignage Benjamin 

é vint en Sylo meïsme le jur. 

Dessired out ses drapels e puldre sur le chief. 

La nuvele porta, 

é erranment leva par la cite li plurs é li criz. 

É Hely sedéit sur le chemin devers l'óst, 

kar sis quers fud póürus pur l'arche ki portéé en fud. 

É Hely fud lores de grant eage, de quatre vinz anz é dis é úít. 

Perdu out la véüe 

é gute ne vedeit. 

Cume il óï la plainte é le grant cri, que çó dust erranment enquist. 

É maintenant l'aprist, 

kar cil se hasta ki venuz en fud, 

si li dist : 

« Les noz de l'ost s'en sunt fuiz 

é laidement sunt descunfiz, 

é morz sunt ambesdous tes fiz, 

é l'arche Deu í unt cil pris. » 

Cume cil out l'arche numéé, Hely erranment de la sele ú il sedeit envers chaï, 

é li kachevels al chaïr li esquacha 

e li cerviaux li espandi 

e ensi sa vie chalt pas fina. 

Cist Hely fud huem de grant eage quant il murut, 

é out éste juges del pople quarante anz. 

La femme Phinéés le fiz Hely fud enceinte 

é pres fud de l'enfanter. 

Cume oïd que prise fud l'arche é morz li evesches é morz sis mariz, de marement
murut, 

mais primes out un fiz. 

É cum ele fud en la fort anguisse el muriant, distrent ki od li furent : 

« Ne te tamer, 

tu avras enfant ! » 

Éle pur l'anguisse ne respundi ne tant ne quant. 

Mais num a l'enfant dunad 

e Hicabod l'apelad 

é dist : 

« Translatéé est la glorie Deu de Israel, 

kar prise est l'arche. » 

É redist pur l'evesche é pur sun mari : 

« Translatéé est glorie de Israel, 

kar l'arche est prise. » 

Li Philistien pristrent l'arche Deu 

é porterent l'en de la Pierre de Adjutorie á une lur cite ki Azote fud apeléé. 

É ásistrent la el temple Dagon dejuste Dagon. 

L'endemain matin cil de Azote truverent Dagon, lur Deu, ú adenz se giseit á
terre devant l'arche a l'alt Deu. 

Sus le leverent 

é á sun liu poserent. 

De rechief al demain truverent Dagon á terre gisant devant l'arche, 

é les puinz é le chief colpez li furent sur le suil. 

É jut danz Dagon une part cume truncs decolpez é desmembrez. 

Pur ceste chose li pruveire Dagon é li altre ki en Azote entrent el temple Dagon
ne marchent sur le suil jesque á cest jur. 

Dunc agreva Deus sa main sur cels de Azote é de la cuntree 

é forment les descunfist. 

Ferid les 

é turmentad en la plus privéé partie de lur cors, á lur detries. 

É pur çó les volt la turmenter, 

kar servid aveient de ord mestier ki est cuntre nature. 

Surstrent é ás viles é as champs une maniere de suriz á la destructiun del païs,

é fud la cunfusiun grande par tute la cite. 

Dunc tindrent ces de Azote lur parlement 

é distrent entre sei : 

« Ne remaigne mais l'arche Deu de Israel ensemble od nus, 

kar sa venjance trop est dure sur Dagon, nostre deu, é sur nus. » 

E manderent 

é ássemblerent tuz les princes é les baruns des Philistiens 

é si lur distrent : 

« Que frum de l'arche al Deu de Israel ? » 

Dunc respundirent cil de Geth ki pruveire esteient é devín : 

« Seit ménéé aillurs l'arche al Deu de Israel é entur ; 

que si partut ú ele vendrad síuve ceste pestilence é cest flael, 

seium certein ke par lí nus est ávenú cest mal. » 

Dunc menerent l'arche entur, 

é la ú ele veneit, chalt pas í fud la venjance Deu sur tutes les citez
d'estrange pestilence é de ocisiun forment grant. 

É tuout á glaive les enfanz é les vielz par tutes les citez, 

é purrisseíent par l'íre Deu lur detries. 

Lores enveierent l'arche á Accharon. 

Cume cil de Accaron virent l'arche, dunérent un crí merveillus 

é distrent entre sei : 

« Mened únt l'arche jesque á nus pur nus ocire, é le pople ki ápent á nus. » 

Pur çó manderent les princes é les baruns, 

si lur distrent : 

« Remenez l'arche Deu de Israel, 

é returt 

é seit la ú estre deverad, 

que il n'agravented nus tuz od nostre pople. » 

Tant fud grieve la venjance que par tutes les citez ourent poür de murir. 

Kar ces ki morz ne furent, traveillez esteient d'itel anguisse é de langur que
la plainte é li criz munta devant Deu jesque al ciel. 

Set meis fud l'arche en terre de Philistiens. 

É apres çó assemblerent lur pruveires é lur devins. 

Cunseil quistrent cume poüssent e deüssent l'arche áriere enveier. 

Respundirent cil : 

« É si áriere envéér la volez, vóide é senz honur mar l'envéierez. 

Mais çó que devez pur vostre pecchie bonement rendez 

é tost de vostre enfermete guarrez. 

É purquei la venjance Deu ne cesse, dunc saverez. » 

« E quei est çó », firent li altre, « que faire devum pur nostre mesfait espenir
? » 

Respondirent li pruveire é li devin : 

« Sulunc le numbre des maistres citez de ceste terre, de Ázote, de Gaze, de
Aschalune, de Geth é de Accharon, faites cinc anels de fin or apres la furme de
cele partie privéé de voz cors ú li turmenz é li langur ad esté. 

É refrez cinc raz d'or en la semblance des raz ki la terre unt destruite é
guastéé. 

É rendrez loenge é glorie al halt Deu de Israel, si par aventure volsist
relascher sa main, ki tant est dure sur nus é sur nostre deu é sur nostre terre.

Purquei endurcissez vos quers cume fist Egypte é li reis Pharaün de Egypte ? 

Dun ne laissad il les fiz Israel apres la fiere venjance Deu de sa terre tuz
francs aler ? 

Mais ore un char nuvel nus frez 

é vaches dous ki aient vedels é ki jú n'aient éspermente querez 

é puis al char les nus júignez 

e lur vedels en parc tenez. 

Pois l'arche sur le char asééz 

é deled les furmes d'or ke par acorde á Deu dunez é al cuvenir lores les metez.

É cunrei pernez quel part irrunt, se il vers terre de Israel s'en vunt. 

É se il en vunt vers terre de Israel, dunc sachiez que lur Deu nus enveied cest
flael ; 

si nun, venud nus est par aventure, par corruptiun de nature. » 

Li Philistien se tindrent á cest cunseil, 

Muianz pur lur vééls alerent, 

mais a destre ne á senestre ne turnerent jesque il vindrent á úne vile de Israel
ki Bethsames fud apeléé. 

Ces vaches ki l'arche porterent signefient les saintes anmes des esliz Deu ki
porté nen unt le jú de pechie, de crimne ne de ordéé, mais a porter l'arche sunt
acuple. 

L'arche, çó est la science de salu é de salvete. 

Cele portent en un char, 

çó ést en la fei de la sainte veire cruiz par unt éimes rechate. 

Ne forsveient pur chose averse ne pur prosperite ; 

tienent la dreite estráce, 

ne returnent pur cúre terriene, ne pur tendrur de parenté jesque viengent á
Bethsames ú est la terre Deu. 

Bethsames, cest num espelt cite de soleil 

é signefie la cite de la celestiel Jerusalem. 

La régned li soleilz de justise Deu. 

Li seint í tendent 

é la vendrunt, 

prestz est li lius ú il maindrunt. 

Cume l'arche vint en un champ Josue ki fud de Bethsames, iloc arestud 

é jesque la sewirent li prince de Philistíím é li barun 

e d'iloc s'en turnad chascuns al suen. 

A cel cuntemple cil de Bethsames seierent furmenz en la valee. 

Virent l'arche 

é forment se eslééscerent. 

Une grant pierre fud en la place, 

é vindrent cil 

é decolperent le char 

é des vaches firent sacrefise á Deu. 

É li ordene receurent l'arche é l'escrin ú esteit li presenz, les anels é li rat
d'or, 

é sur la grant pierre l'asístrent. 

A cel jur íces de Bethsames í firent lur sacrefises. 

É les cinc princes de Philistíím le virent 

é returnerent á Accharon le jur. 

Azote, Gaze, Aschalon, Geth é Accharon, ces cinc maistres citez dunerent cinc
anels é cinc raz d'or en le honurance Deu, é les altres citez é les viles ki ne
furent clos de mur une suriz d'or par tute la terre de ci que Ábelgrant, sur ki
poserent l'arche ki aveit esté jesque á cel jur al champ Josue de Bethsames, ki
á ídunc receut altre num é fud apeléé Abelgrant, 

é çó signefie plur grant. 

Kar el remuement de l'arche en ocist Deus des maistres de la terre treis vinz é
dis é del pople cinquante milie pur çó que nun dignement veüd ourent l'arche en
descuvert. 

Li poples fist grant plainte é plur pur çó que Deus out fait tele venjance sur
sun pople. 

É distrent ces de Bethsames : 

« Ki purrad ester devant nostre Seignur ki est Deus é sire de cest saintuarie ?

É quel part en irrad quant de nus partirad ? » 

Lores tramistrent lur messages á cels de Chariathyarim, 

si lur manderent que il venissant é l'arche enmenassent. 

Cil de Chariathiarim vindrent, 

l'arche recuillirent 

é enmenérent 

é honestement herbergerent en la maisun Aminadab en Gabáá. 

É seintefierent sun fiz Éleazar qu'il l'arche guardast. 

Remist iloches mulz jurs. 

É vint anz i out ested, quant li reis Saül la fist á une feiz venir encuntre les
Philistiens en se ost. 

En cel cuntemple tuit li poples de Israel fud acuragiez de faire le servise Deu.

É Samuel lur fist amonestement de bien en ceste baillie : 

« Si de tut vostre quer á Deu turnez, les deus estranges remuez, Báálim é
Astaroth. 

Voz quers á Deu aprestez 

é á lui sulement servez, 

é il vus deliverad de voz énemis. » 

Li fiz Israel á itant degeterent lur fals deus 

é de quer servirent lur creatur. 

Lores lur dist Samuel : 

é la preierai pur vus. » 

É il s'i assemblerent tuit 

é lur junie firent al jur 

é cunurent lur culpe é lur mesfait 

é ewe verserent 

é espandirent devant Deu, pur enseignes que si cume l'ewe ki est á terre verséé
ne repáire, issi li poples Deu a servise de deable ne returnereit. 

É Samuel jújad les fiz Israel en Masphat. 

Ces de Philistíím sóurent que ásemblé se furent li fiz Israel en Masphat 

é vindrent sur els á ost. 

Cume espandue fud la nuvele entre les fiz Israel, requistrent Samuel que il ne
cessast pur els Deu preier qu'il les salvast des Philistiens. 

Samuel le pople pas ne ubliá, 

un aignel laitant offri 

é sacrefiá, 

pur sa gent de quer úrá. 

Deu l'oïd 

é sa gent salvá. 

Avint que la bataille fud a l'úre que Samuel fist sa ureisun é sa oblatiun. 

É Deu chalt pas sur les Phistiens tuná 

é forment les espoentá. 

É Israel vers Bethacar les enchalcha, 

ocist asez, 

puis returná. 

Pois li prophetes Samuel une pierre leva, 

é entre Masphat é Sen la posá 

é le líu Pierre de Áïé Deu apela 

é dist : 

« Jesque cha nus ad Deus áidé. » 

Par ceste descunfiture furent humiliez li Philistien si que n'oserent returner á
la terre de Israel. 

La force Deu amatid les Philistiens tuz les jurs Samuel. 

É rendirent les citez que pris ourent sur Israel des Accharon jesque Gieth é
tute cele cuntréé, 

é Deu deliverad Israel de tuz ses enemis. 

Samuel fud juges sur le pople tute sa vie 

é alad cheün an envirun Bethel é Galgala é Masphat. 

É pois returnout en Ramatha ú fud sa reseantise, 

é la un altel pur Deu servir levá. 

Samuel fud ja de grant éage, 

pur çó fist ses fiz justises sur la terre. 

Li einnez out num Johel, li puisnez Ábia. 

Mais ne sewirent pas la víe ne les veies le pere, 

mais turnerent á avarice, 

pristrent luiers 

é falserent justise é dreiture. 

Pur çó se assemblerent li antif hume de Israel, 

vindrent á Samuel en Ramatha, 

si li distrent : 

« Sire, huem es de grant eded, 

é tes fiz ne tienent pas tes véies ne ta lealted. 

Rei nus dune ki sur nus ait poested si cume est usages en cheün regne. » 

Desplut mult ceste parole á Samuel qu'il altre rei demanderent que Deu. 

Fist al creatur ses ureisuns. 

É de lui receut ícest respuns : 

« Bien ái óï íçó que li poples te ad dit. 

Nen únt pas degete tei mais mei que jó ne regne sur els, sulunc tutes les ovres
que fait unt pois que jós menai hors de Egypte desqu'a cest jur. 

Mais ore lur requeste orras. 

É nepurquant dí lúr devánt quéle seignurie é quel dreit averad li reis sur els,
quant il regnerad sur els. » 

Samuel issi le fist, 

revint al pople 

é si lur dist : 

« Rei m'avez demanded. 

Deus l'ad óï, 

si l'ad granted. 

Mais sur vus tele seignuríe avra que vos fiz á sun plaisir prendra. 

Des uns en frad chevalers, des altres curlíeus devant sun charrei. 

Des uns en frad ses prevoz é cunestables, des altres vileins pur sa terre arér é
pur ses blez séér é pur ses armes forgier é ses curres ágreier. 

É voz filles, les unes frunt les úígnemenz, les altres le mangier, 

les altres íerent al pestrin. 

Voz champs, voz bones vígnes, voz olivers, toldra 

é á ses serfs les durra. 

Voz bléz, les fruiz des vignes, il les dismera ; 

as ses serjanz il les durrad. 

Voz serfs, voz anceles, le eslite bachelerie prendra 

é á sun servise les metra. 

De vostre pecunie frad sun plaisir, 

serfs serrez, 

sil vus estuverad suffrir. 

Lores crierez á Deu merci, 

mais il ne vus deignerad oïr pur çó que vus demandez rei é degetez é lui é mei.
» 

Issi parlad Samuel, 

mais li poples nel volt esculter, 

einz distrent tuit : 

« Rei volum aveir si cume unt tutes altres genz. 

É li nostre rei nus jugerá, 

devant nus tuz irad 

é pur nus tuz se cumbaterád. » 

Samuel ces paroles bien escultád 

e á Deu meïsme les mustrad, ki la requeste lur otreiad. 

É Samuel á itant les cúngeád, 

puis chascuns al suen turnad. 

Uns huem fud del lignage Benjamin, forz é vaillanz. 

Cís out num 

é fiz fud Abíel le fiz Seor, le fiz Belcor, le fiz Jareth, le fiz Aphia ki fiz
ert á un del lignage Gemini. 

Icist Cís out un fiz ki out num Saül. 

Pruz fud é á esliture bon, 

kar entre tuz ces de Israel n'out un ki plus valsist. 

Sur tut le pople plus fut alt de l'espalde en avant. 

Avint que á Cis, le pere Saül, furent adnes ádirez, 

é pur els querre od un serjant enveiad sun fiz. 

Al querre par le munt de Effraïm é par la terre Salisa é par la terre Salim, ú
mest ja Melchisedech, é par la terre Gemini passerent 

é nient ne truverent. 

É cume en la terre Suph vindrent é nule nuvele nen oïrent, fist Saül á sun
serjant : 

« Returnum ! 

Par aventure mis peres ad ja les adnes mis a nunchaleir 

é pur nus est curius. » 

Cil respundi : 

« Uns huem Deu est en ceste cite, 

huem est de grant nobilite. 

Saciez que quanque il dirrad senz faillance avendrad. 

Pur çó en alum jesque la, 

par aventure il nus aveiera. » 

Saül respundid : 

« Ore seit, 

al prudume en irrum. 

Íço que ert que nus li porterum ? 

Nus n'avum ne pain ne el que á honur li poïssum presenter. » 

Respundi li altres : 

« Jo ái ící alques d'argent. 

De çó li frum nostre present, 

é frad nus alcun adrecement. » 

Respundi Saül : 

« Mult as bien dit. » 

Cume il munterent le munt ú fud la cite, meschines truverent ki pur ewe alerent.

Enquistrent se li prophetes í fust. 

Celes lur distrent que il í fud 

« Cha devant est, 

or vus hastez. 

Júí vint en la cite 

é grant cunrei ad áturne. 

É quant en la cite vendrez, ignelepas le truverez devant le mangier. 

Li poples jesque il vienge ne mangerad, 

kar il la viande benistrad, 

puis od ses hostes se dignerad. 

Pur çó tost í alez, 

é pur veir le truverez. » 

A tant s'en turnerent ambdui 

é vindrent en la cite 

é encuntrerent le saint hume Deu. 

É Deu out le jur devant dit á Samuel : 

« Demain á cest ure te enveierai un barun de terre de Benjamin, 

é si l'enúingderas que ducs seit sur mun pople de Israel ; 

é il les salverad 

é guarantirad encuntre les Philistiens. 

Kar cunrei de mun pople ái pris pur çó que venuz est devant mei lur criz. » 

Cume Samuel vit Saül, erranment li dist Deu : 

« Cist est li bers dunt jó parlai á tei, 

cist iert sires súr mún pople. » 

Saül áreinnad Samuel 

é enquist ú fust li ostels al prophete. 

Samuel respundi : 

« Jó sui li prophetes. 

É úímeis od mei surjurneras 

é le matin si t'en irras. 

É çó que as el quer te musterai 

é des adnes que perdu furent certein te frai, 

car recuvre sunt veirement, 

mar en avras nul marement. 

Túe serrad des ore é a tun lignage la seignurie de Israel. » 

Saül respundi : 

« Dun ne sui jó des fiz Gemini, de la menur lignéé de Israel ? 

É li miens lignages est li mendres de tuz ces de Benjamin. 

Purquei avez dit tele parole ? » 

Lores menad Samuel Saül é sun cumpaignun en la chambre, 

sis asist al plus halt liu entre ces ki furent al cunvivie enviez, 

é bíen í out trente par nunbre. 

Samuel cumanda que l'um aseïst devant Saül le mes real que il out par purveance
cumande que á Saül fust estúe. 

Apres le manger descendirent andui aval en la cite. 

En un solier entrerent ú il se herbergerent 

é de priveted parlerent. 

Le matin al lever Samuel Saül apela 

é si li dist : 

« Lieve, 

lieve, 

si t'en irras. » 

Cume eissuz furent de l'hostel é vindrent al chief de la cite, Samuel areisnad
Saül, 

si li dist : 

« Dí al serjant qu'il alt avant, 

é tu méïmes aresterras, 

é la parole Deu orras. » 

Á tant Samuel un vaissel a úelie traist ávant, 

sur le chief Saül enversa, 

si li dist : 

« Deus t'ad enúint á prince é a rei sur sun heritage, 

é tu deliveras sun pople de lur enemis. 

É á enseignes quant de mei partiras, dous humes pres del sepulcre Rachel en
terre de Benjamin truveras 

é par deduit á fosses saillir les verras, 

si te dirrunt : 

“ Les adnes que quis avez sunt ja truvez, 

é tis peres pur tei s'en est plaint 

é curius ad este. ” 

Quant d'iloc en irras é al chaidne Thabor vendras, treis humes í encunteras ki
en irrunt á Betel. 

Li uns porterad treis bucels, li altres pain é li tierz vin. 

Erranment te salúerunt 

é dous pains te durrunt. 

Apres vendras al munt Damnedeu ú li Philistien unt lur estaciun. 

É quant enterras en la cite, encunteras les prophetes ki d'amunt vendrunt á
estrumenz, psalterie, tympans, frestels é harpe ; 

si prophetizerunt. 

É li Seinz Esperiz te durrad sa grace 

é erranment prophetizeras, 

é iers sempres amendez é en un altre hume muez. 

Quant çó avendrat, fai çó que te plaist, 

kar Deu iert od tei. 

Puis en va devant en Galgala, 

é jo te siwerai. 

É tu pur çó í vendras que offrende faces á Deu é oblatiuns é sacrefises set
jurs, si cume raisun cundune á vostre real sacrement. 

Jesque jó vienge atenderas, 

é musterai tei que faire deveras. » 

Cume Saül fud parti de Samuel, Deu en bien le quer li muad, 

é tut issi avint al jur cume Samuel out dit. 

Quant vint al munt Damnedeu dunt Samuel out parle, la cumpaignie des prophetes
encuntrad 

é par le Seint Esperit entr'els prophetizad. 

Cume çó virent cels ki devant l'ourent cunud que entre les prophetes
prophetizad, li uns a l'altre si en parlad : 

« Que est íço que est avenud á Saül, le fiz Cis ? 

Cument cheles iert Saül entre les prophetes ? » 

Respundi li altres : 

« Veirs est. 

É quels d'els tuz est avant de lui ? 

Il puet estre cume pere é maistre entre les prophetes. » 

De çó levad cest respit cumunals par la terre : 

« Est Saül entre les prophetes. » 

É l'um le puet la bien áséér ú l'um veit alcun de bas parage sudéément venir á
haltesce é a barnage. 

A tant cessad Saül de prophetizer 

é alad á un sun uncle herberger. 

Sis hostes enquist de sun eire é que dit li out Samuel. 

Saül respundi : 

« Quis ai adnes que á mun pere furent ádirez. 

Jó en parlai á Samuel, 

é dit m'ad qu'il sunt truve. » 

Mais çó que Samuel out dit del regne nient ne li mustrat. 

Samuel fist ásembler tut le pople en Masphad 

é si lur dist : 

« Çó dit nostre Sires ki Deu est de Israel : 

“ Jo vus menai hors de Egypte 

é getai hors de la poeste as Egyptiens é de la poeste as reis ki mult vus
travaillerent é anguisserent. ” 

É vus encuntre avez degete Deu, vostre Seignur, ki sul vus salvad de tuz voz
mals é de tutes voz tribulatiuns. 

É si dites entre vus : 

“ N'est pas issi, 

mais rei nus dune ki nus guart é defende é par tut seit pur nus. ” » 

Lores dist Samuel : 

« Partissez vus par voz lignages é par les maignéés 

e estez severalment devant nostre Seignur. » 

E par sort le mustrad de quele lignee li reis serrad. 

Lores chaïd la sort sur la lignee Benjamin. 

É refud faite entre cels de Benjamin 

é chaïd sur la meignéé Metri é al derain sur Saül, le fiz Cis. 

Erranment fud quis, 

mais il n'i fud pas truvez. 

Pur çó enquistrent de nostre Seignur s'il vendreit ú nun. 

É Deu respundit : 

« A maisun est 

é si se tapist. » 

Ignelepas í alerent 

é devant Samuel le menerent. 

Saül estut en mi le pople 

é sur els tuz plus halt parut de l'espalde en ámunt. 

Dunc dist Samuel ál pople : 

« Vééz quel barun nostre Sire ad eslit ! 

Entre vus tuz nen ad uns quil resemble. » 

A tant s'escriad li poples : 

« Seins é salfs seit li reis ! 

Salfs seit li reis ! » 

E Samuel mustrad al pople quel servise il dust faire al rei 

é en livre l'escrist 

é en tresor le mist. 

Si cungead le pople, 

é il s'en parti. 

Saül s'en álad á sa maisun en Gabáá 

é une partie de l'ost, que Deus out tuched les quers, le sewi. 

Mais les fiz Belial distrent entre sei : 

Purrad nus cist de noz enemis salver ? » 

Ourent le en despit, 

ne li dunerent del lur ne poi ne grant. 

Il s'aperchut, 

mais ne fist semblant. 

Náás, li reis d'Amon, tost ápres vint en la terre de Galáát 

é guerriad une cite ki fud apeléé Jabes. 

É ces de Jabes requistrent que il se poüssent á lui átriwer é servir. 

Respundi Náás : 

« Volentiers á vus m'atriwerai par tel cuvent que á chascun de vus l'oil destre
creverai, 

é serrez á repruce á tuz ces de Israel. » 

Issi le soleit faire á ses áversaries quant il les perneit, que de meins fussent
cuvenables á bataille, quant desuz l'escu serreit l'oil senestres é crevé
serreit lí destres. 

Respundirent ces de Jabes : 

« Dúne nus respit set jurs. 

Manderum nostre estre á tuz ces de Israel. 

Si poüm aveir rescusse, nus l'atenderum ; 

si nun, nus nus rendrum. » 

Li message vindrent en Gabááth, ú li reis Saül maneit, 

é nuncierent cele male nuvele. 

Cume çó oïd li poples, forment s'en plainst 

é plurad. 

enquist del plur la cáusa ; 

é l'um li cuntad. 

Cum íçó oïd Saül, forment se curuçad ; 

é li Seinz Esperiz cunseil li dunad. 

Detrenchad chalt pas dous boes que il i truvad. 

Les pieces par tute la terre de Israel enveiad 

é si lur mandad : 

« Tut issi frad l'um des boes celui ki mei é Samuel en l'ost ne siwerad. » 

Pur ço ourent poür trestuit 

é siwirent tuit Saül ensement cume çó fust uns huem. 

Lí oz fud ánumbrez en Bezeca. 

Truverent des fiz Israel treis cenz milie, é de ces de Juda trente milie. 

Manderent dunc á ces de Jabes Galáád que le matin í vendréient é á lur poier
sucurs lur freient. 

Repairerent li message á Jabes, 

la bone nuvele lur porterent 

é ces de Jabes erranment a cels defors manderent : 

« Le matin á vus vendrum 

é en vostre merci nus metrum. » 

L'endemain Saül parti l'ost en treis, 

é cume l'albe s'escreva, sur le rei Náás vint sudéément 

é le rei é sa gent descunfist 

é en tele fuie les mist que nuls od altre ne remist. 

Apres ceste victorie li poples parlad á Samuel, 

si li dist : 

« Ore faites venir ces ki distrent : “ Saül ne regnerad pas sur nus, ” que nus
les ocium. » 

A çó respundi Saül : 

« A cest jur de úí nen iert nuls ocis, 

kar á ícest jur ad Deu fait salú en Israel. » 

Dunc parla Samuel al pople, 

si lur dist : 

« Alum ent en Galgala 

é renuvelum noz áfaires endreit del regne. » 

Li poples tuit en vait á sa sumunse, 

é Saül í firent rei 

é sacrefises í firent á Deu, a jóie é á leesce. 

Puis redist Samuel á tut le barnáge d'Israel : 

« Vostre requeste ai faite tut á voz volentez. 

Réi vus ai fait 

é devant vus l'avez. 

Jo sui mult euveilliz é enchaniz, 

é mes fiz sunt od vus. 

Cunverséd ái od vus de ma juvente jesque á cest jur. 

Parlez devers mei ící devant Deu é le rei. 

Mustrez se jó áí toleit á nul de vus sun adne ú sun boef, si nul de vus ai mis
en plait é depreint, si luier nul en áí pris : 

prest sui que je l'amende. » 

Respundi li poples : 

« Fait ne l'avez. 

Quites estes 

é quites sééz. » 

« Deu me est testimonies, 

fist Samuel, 

é li reis me iert testimonies á cest jur que en mes ovres nen avez si bien nun
truve. » 

Respundi li poples : 

« Il en est testimonies, en verite. » 

Dist Samuel : 

« Nostre Sires, ki furmad Moysen é Ááron é voz ancestres menad de Egypte, nus
est present. 

Pur çó í estes que jó parolge vers vus de tutes les merciz que Deus vus ad fait
é á voz peres, cume Jacob entrad en Egypte é voz ancestres crierent á Deu merci
é Moysen é Ááron lur enveiad é de Egypte les engetad é en cest lieu les plantad.

Mais il ublierent Deu 

é il les livrad ás máins Sisare, ki cunestables ert de la chevalerie Ásor, é as
mains as Philistiens é as mains le rei de Moab, ki tuit se cumbatirent á els. 

Puis crierent merci 

é distrent : 

“ Pecchie ávum, 

kar nus te guerpimes, 

é á Báálim é á Ástaroth servimes. 

Mais ore nus aïe, 

kar il en est mestier, 

e prest sumes de tei servir. ” 

É Deu vus enveiad Geroboal é Sanson le fort é Barac é Jepte é Samuel. 

Delivrad vus de voz enemis ki mestrent entur vus, si que en vostre terre estes
áseürs. 

Quant ore tart veïstes que Náás, li reis des fiz Amon, vus guerriout, á mei
venistes 

é me desistes : 

“ N'iert pas cum ad este, 

mais rei volum aveir sur nus. ” 

É degetastes le rei del ciel qu'il ne regnast sur vus. 

Ore avez vostre rei que vus requeïstes é esleïstes. 

Si des ore cremez nostre Seignur 

é servez 

é sa voiz oez 

é les prophetes par ki il parole ne curuciez, 

dunc é vús é vostre rei parfitement siwerez. 

Si nun, la force Deu iert encuntre vus pur descunfire é destruire é vus e voz
maistres. 

Mais ore estez 

é cumfaite merveille Deu frad devant vus, veez. 

Aüst est, 

é requerrai Deu qu'il face tuner é pluie enveit en terre encuntre le úsage de
cest païs á ícest cuntemple. 

É saverez que grant mal feïstes en çó que rei requeïstes. » 

Samuel Deu preiad, 

é Deus tuneire é pluie merveilluse á cel jur enveiad. 

É li poples out forment grant poür de Deu é de Samuel, 

si li distrent : 

« Prie Deu pur nus, tes serfs, que tuit n'i murium. 

En çó que rei demandames, mal sur mal fait avum. » 

Respundi Samuel : 

« Mar avrez poür, 

mais nostre Seignur Deu del tut siwez 

é de tut vostre quer servez. 

Laissez de cest siecle les vanitez, ki profiter ne vus purrunt, 

kar decevantes é vaínes sunt. 

É Deus ne vus guerpirad pas pur sun num ki tant est granz, 

kar il ad jured, que de vus frad sun pople. 

Ne place Deu que jó cesse pur vus preier, 

mais voil vus la dreite veie enseigner. 

Pur çó nostre Seignur cremez 

é en verite lui servez, 

kar véü avez les merveilles que fait ad entre vus. 

E si en vostre malice parmaindre volez, vus é vostre rei ensemble perirez. » 

Saül esteit fiz d'un án quant il cumençad á regner 

é dous anz regnad en Israel. 

Ceste parole fait si á entendre : 

Innocenz é humbles cume enfes esteit Saül, quant primes regnad, 

é la bunte dous anz li durad. 

Saül eslist treis milie champiuns de Israel, 

é esturent od lui les dous milie en Magmas é el munt de Bethel é mil od sun fiz
Jonathas en Gabáád Benjamin, 

é tuit li altre pople s'en parti. 

Jonathas descunfist les Philistiens ki esteient en Gábáá. 

É cume çó oïrent li altre Philistien, forment en furent trublez. 

Lores cornad Saül une buisine par la terre 

é dist : 

« Içó voil que óïent li Hebreu. » 

Icest corner fud signe de victorie é d'enhortement que bien soüssant ces de
Israel que li Philistien fussant desbaretez é forment trublez. 

É vint la fame á tuz ces de Israel que descunfit furent li Philistien. 

Pur çó s'esbrucierent 

é haiterent 

é lu rei jesque en Galgala sewirent. 

Á cel cuntemple li Philistien s'asemblerent á bataille encuntre lá gent Deu á
trente milie curres é set milie chevaliers é á gelde senz numbre, cume li
graviers ki est al rivage de mer. 

Alogierent sei en Magmas a l'ést de Betaven. 

Lores furent li fiz Israel en estreit puint, 

é li alquant se muscierent en fosses é en rochiers é en cisternes. 

É li alquant passerent le flum Jurdan en la terre de Gad e de Galaad. 

Saül fud en Galgala, 

é ces neïs poür aveient ki od lui esteient. 

Samuel n'i vínt pas, 

é Saül set jurs l'atendi, 

é par le demurer li poples s'en parti. 

Pur çó cumandad Saül que l'um li feïst venir dunt il poüst sacrefier. 

É avint, si cume Saül aveit fait le sacrefiement, que Samuel en veneit. 

É Saül encuntre Samuel alad 

é bonement le sáluad. 

É Samuel qu'il oüst fait demandad. 

Saül respundi : 

« Pur çó que vi que li poples s'en parti é ne venis al jur establi é li
Philistien furent en Magmas asemble é pensai que il venissant sur mei si que jo
n'oüsse fait ma oblatiun que me poüst turner á destructiun : pur çó par bone
entente en ceste guise par mei ai fait mun sacrefise. » 

Samuel respundi : 

« Folement l'as fait, 

kar le cumandement Deu as enfrait. 

É si tu ne l'oüsses fait, Deu apareillast tun regne sur Israel parmanablement. 

Mais li tuens regnes des ore ne munterad, 

kar Deus ad altre truved sulunc sun quer 

é cumandé li ad qu'il seit ducs sur sun pople pur çó que garded nen as sun
cumandement. » 

Samuel, par ki Deus parlad, out cumandé á Saül qu'il l'atendist del sacrefise
que faire devreit par set jurs, si cume cuveneit al sacrement de rei, 

mais Saül issi nel fist 

é en çó vers Deu mesprist. 

A tant Samuel s'en turnad 

é en Gabáá Benjamin s'en alad, 

é li altre en alerent od Saül encuntre ces kis guerrióúént 

é vindrent de Galgala en Gabáá el munt Benjamin. 

É la gent Saül furent asmé á sis cenz. 

É esturent od lui en Gabáá Benjamin, 

é li Philistien se furent alogez en Magmas. 

Li Philistien apresterent treis cunreiz pur curre par la terre. 

E li uns curut encuntre la veie Effraïm á la terre Saül, li altres par la veie
de Beteron. 

Li tierz s'en turnad al chemin de la marche ki est vers le val de Seboïm é la
terre Sabáá encuntre le desert. 

A cel ure nuls févres forjanz ne pout estre truvez en la terre de Israel, 

é çó ourent fait li Philistien que li Hebreu nen oüssent espéé ne lance en
bataille. 

É ces de Israel veneient as Philistiens pur águíser é adrecier é le soc é le
picois é la cuignéé é la houe. 

Kar rebuchie furent lur hústilz de fer les uns é les altres jesque a l'aguillun.

Cume vint al jur que dut estre la bataille, nuls nen out espéé ne lance de ces
ki furent od Saül é od Jonathan. 

É li oz des Philistiens se remuad de Magmas. 

A un jur avint que Jonathas, le fiz Saül, dist á un de ses esquiers : 

« Vien, 

sin irrum en l'ost des Philistiens. » 

Mais á sun pere n'en sunad mot. 

É sis peres fud á idunc en la plus luingtaine partie de Gabáá 

é jut suz une malegranate ki esteit en un champ de Gabáá 

é out od lui entur sis cenz cumpaignuns. 

É Achias, le fiz Achitob, frere Hicaboth, le fiz Phinéés, ki fiz fud Hely,
prestres fud al jur 

é portad la saintefiéé vesture devant Deu. 

É li poples ne sout mot que Jonathas fud alez en l'ost. 

Mais rochiers é derubes esteient merveillus, puignanz é trenchanz, par unt
Jonathas dut venir a l'ost. 

Li uns rochiers fud apelez Boses é li altres Sené. 

Li uns rochiers muntout al north encuntre Magmas é li altres al sud encuntre
Gabáá. 

« Vien t'en, fist Jonathas á sun esquier, en l'ost de ces genz ki n'unt recéü
circumcision, 

kar altresi legierement pout Deu par poi cume par multz faire salvatiun. » 

Respunt li esquiers : 

« Va 

é fai çó que tei plarrad, 

é jó partut te siwerai. » 

Fist Jonathas : 

« Á els irrum 

é pois que á els aparrum, s'il nus dient : “ Atendez jesque á vus vienium ! ”,
nus í aresterrum 

é á els n'aprecerum. 

S'il nus dient : “ Á nus venez ! ”, nus í irrum, 

kar á mort sunt livrez, 

é çó nus iert á demustrance, si Deus faire nus volt sa grace. » 

Tant tost cume li Philistien virent Jonathan é sun esquier, distrent entre sei :

« Or s'en issent li Hebreu des fosses ú se furent tapi. » 

É distrent á Jonathan : 

« Ore en vien á nus, 

é un áfaire te musteruns. » 

Lores dist Jonathas á sun esquier : 

« Baldement alum, 

bien le sachiez que Deus les ad á mort livrez. » 

Á tant la roche passerent en rampant 

é si tost cume Jonathas vint entr'els, devant li chaïrent li alquant, 

é sis esquiers les altres ocist 

é fierement les descunfist. 

En la premiere descunfiture que fist Jonathas é sis cumpainz l'um í poüst de
freiz vint truver en tant de place cume dous boes poüssent le jur arer. 

É Deus fist sun miracle en l'ost de ocisiun par ces champs. 

Cume çó virent ces de l'ost ki devant furent partiz, forment furent esbaïz, 

kar tut li ost fud esturmiz. 

Les guaites Saül s'aperceurent ki esteient en Gabáá Benjamin 

é virent l'ocisiun, de chá les morz gesir é les vifs chá é la fuir, 

si crierent 

é l'aventure nuncierent. 

Li reis Saül chalt pas enquist quel des suens fussant partiz, 

é tost s'aperceurent que Jonathas é sis esquiers n'i furent. 

Pur çó Saül cumandad á Áchias k'il l'arche portast ávant, 

kar l'arche fud á idunc od els. 

Á çó qu'il al pruveire parlad, merveillus tumult en l'ost levad, 

é crut la noise é li criz, 

é de luinz l'oïrent mielz é mielz. 

« Lais á tant ! », 

fist Saül á Áchias. 

É leverent un cri Saül é ces ki furent od lui 

é vindrent én l'ost des Philistiens, 

é forment grant fud l'ocisiun. 

E li Hebreu ki le secunt jur devant é le tierz se furent de Israel partiz é as
Philistiens se furent pris é ces ki de poür se furent muschiez, quant virent que
li Philistien fuirent, as lurs s'acumpaignierent 

é fierement enchalchierent lur enemis. 

É furent ja dis milie cumbatanz od Saül. 

É li enchalz durad desque Bettaven, 

é cels de Israel partut s'aliérent as lur ; 

é Deu salvad suen pople á cel jur. 

Lores cunjurad Saül le pople que tant n'entendissent á mangier cume sei de lur
enemis vengier, 

é si lur dist : 

« Maleit seit cil ki mangerad devant le vespre, de ci que plenierement me seie
venge de mes enemis. » 

Túit li poples le jur jéünad 

é de pain ne gustad. 

Vindrent li plusur en une lande ú il truverent miel. 

Mais nul nel tuchad, fors sul Jonathas, ki partie en mangiad. 

É el mangier la veüe li amendad, ki trubléé li ert par la grant chalur, par le
junie é par l'estur. 

É ne sout pas ke sis peres out cumande á júner le jur. 

Dunc dist li uns : 

« Tis peres ad defendu que nuls ne manjue devant le vespre 

é ad maldit forment íceli ki mangerad. » 

Respundi Jonathas : 

« Mis peres ad la terre trubléé é la victorie desturbéé. 

Veiz cum la veüe m'est ámendéé par cel poi de miel que jó ái mangied ? 

É cument, se li poples se fust disne, dun ne serreit de mielz aisiéd ses enemis
á pursievre, á áteindre é á descunfire ? » 

Li fiz Israel á cel jur chacierent 

é ocistrent les Philistiens de Magmas jesque á Hilon. 

Lores fud li poples mult álassez 

é returnad á la preie, 

prist berbiz, boes é veals, 

si en ocist á terre 

é manjad la char od le sanc. 

Vint la nuvele á Saül que li poples out pechie, 

kar od le sanc out la charn mangie. 

Cumanded fud en la lei que si alcuns volsist sacrefier é le sacrefise a suen úés
tenir, se li seintuaries fust present, le sanc sur l'autel espandist é la
graisse á Deu ofrist. 

Mais il, quant de la descunfiture repairerent é a lur oes demenie sacrefise
firent é l'arche í fud a present, de la lei ne tindrent le cumandement ; 

kar le sanc sur l'autel ne espandirent 

ne la graisse a Deu ne offrirent. 

Pur çó dit l'escripture que li poples pechad, 

kar la charn, si que li sancs sur l'autel ne vint, manjad. 

Saül lur dist cum il le sout : 

« Pechied avez, 

mais ore çá une grant pierre turnez, 

é par tut le pople alez, 

si lur dites : 

“ Chaschuns meint cha l'almaille é le multun qu'il volt tuer, ” 

é sur ceste pierre l'ociez, 

é pois raisnablement en mangerez 

é encuntre Deu ne pecherez. » 

Li poples fist cume Saül le cumandad. 

É Saül un autel á Deu edifiad, 

é dunc á primes fist autel á nostre Seignur. 

Devant truvas que Saül un altre autel levad, 

é ci liz que çó fud li primiers qu'il edifiad á Deu. 

Veirs est, 

kar l'autre fud encuntre Deu. 

Saül reparlad as suens, 

si lur dist : 

« Ore nus aturnums, 

é á núit sur noz enemis sudéément nus embatums, 

é jesque al jur les pursiums que uns sul pied ne remaigne. » 

Respundi li poples : 

« Fai çó que te plaist. » 

Fist li prestres : 

« Pernez de Deu cunseil. » 

É Saül enquist de notre Seignur s'il deüst pursievre mais les Philistiens, 

mais Deu ne li respundi rien al jur. 

Dunc dist Saül : 

« Faites ci venir les princes é les maistres, 

e saverums par ki cest pecchie est ávenuz que de Deu ne poüm aveir nul respuns.

Si veirement cume Deu vit ki est salveür de Israel, si Jonathas, mun fiz, l'ait
fait, senz demurance en murrad. » 

É nuls de cels ki í fud ceste parole ne cuntredist. 

« Traez vus en sus, fist Saül á tut le pople, une part, 

é jó é Jonathas, mis fiz, serrums de l'altre part. » 

Cume l'ourent fait issi, Saül fist sa úreisun á Deu, 

si dist : 

« Sire, Sire, Deu de Israel ! Si tis plaisirs est, fai demustrance purquei ne
respundis júi á tun serf. 

Si la iniquite est en mei ú en mun fiz, ore le mustrez 

é si ele est el pople, par vostre grace les seintefiez. » 

É fud aparceüd que li afaires turnad sur Saül é Jonathan, 

é li poples en fud delivres. 

Mistrent á tant sort entre Saül é Jónathan, 

é chaï sur Jónathan. 

« Di mei, 

fist Saül á Jonathan, 

qu'as tu fait ? » 

Respundi Jonathas : 

« Quant li poples ses enemis enchalchad é par vostre cumandement junad, en une
lande miel truvai 

é un poi en manjai ; 

é pur cest mesfait or en murrai ? » 

Respundi Saül : 

« Icel mal vienge sur mei ki venir deit sur tei, si tu n'en muerz, dan Jonathas
! » 

Fist li poples á Saül : 

Si murrad Jonathas ki ad fait iceste grant salu en Israel ? 

Par Deu nostre Seignur neïs un peil del chief ne li iert par mal tuchie, 

kar il ad úí sulunc Deu ovre. » 

É deliverad li poples Jonathan en ceste baillie de mort. 

É Saül returnad 

é les Philistiens mais n'enchalchad. 

Saül fud enracinez é áfermez el regne de Israel. 

Cumbati s'envers ses enemis ki de tutes parz li esteient, cuntre Moab é les fiz
Amon é encuntre Edom e les reis de Saba é les Philistiens 

é quel part qu'il se turnóut ses adversaries surmuntóut. 

Descunfist Ámalech á un ost qu'il assemblad 

e sa gent de ses enemis delivrad. 

Fiz é filles out plusurs Saül. 

Les fiz furent apeled Jonathas é Jesui é Melchisua, la einznéé de ses filles
Merob, la puisnéé Micol ; é sa femme Achinoe, ki ert fille Achimáás ; e li
maistre cunestables de sa chevalerie Abner, ki fud fiz Ner, l'uncle Saül. 

É Cis, le fiz Abiel, fud pere Saül, 

é Ner fud pere Abner. 

Tuz les jurs Saül fud la bataille fort é fiere entre les Philistiens é Saül, 

kar il eslist partut les bons champiuns é la forte bachelerie, 

sis fist de sa privéé maignéé. 

Samuel li prophetes vint á Saül de part Deu, 

si li dist : 

« Deu m'a enveied jesque á tei que jó t'enuignsisse rei sur sun pople de Israel.

Pur çó ói 

é entent sa parole. 

Çó dit li Sires : 

“ Anumbred ai les mals que Amalech fist á Israel, cume il le desturbad el veage,
quant il en vint de Egypte. 

Pur çó en va 

é oci 

é destrui Amalech é quanque á lui apent. 

Guarde que n'aies merci ne cuveitise de chose nule que il ait, 

mais ócí 

é tue humes, femmes, veilz é jufnes, boes, berbiz, chameilz, adnes é quanque í
truveras. ” » 

Saül receut cest cumandement Deu. 

Sa gent ásemblad. 

Cume furent ásemble, sa gent ánumbrad 

é dous cenz milie de gelde i truvad é dis milie del lignage Juda. 

Cume vint á une cited Amalech, sur une ewe pur aguait des suens enbuschad. 

Truvad Cinéé, ki cusins fud Moysi, 

é bonement li dist : 

« Va t'en d'ící, 

mar í áresterras. 

É si nel fais, od Amalech tost í murras. 

Tu feïs merci as fiz d'Israel quant il en vindrent de Egypte 

é ore en averas merite. » 

Cinéé de Amalech s'en turnad. 

É Saül Amalech descunfist 

é sa gent tute ocist 

é le rei meïme prist. 

Retint le rei Agag en sa prisun, 

é que par çó plus parust sa victorie é sa glorie, d'almaille é de çó que bel fud
é bon á sei é a l'oes le pople guardad ; 

que fud vil é malveis ocist 

é delazerad. 

Apres ceste victorie Deu parlad á Samuel, 

si li dist : 

« Ore m'en repent que fait ai Saül rei sur Israel. 

Kar il m'ad guerpi 

é ma parole nen ad acumpli. » 

Deus ne se puet pas repentir de chose qu'il faced, 

kar sa volente est tuz jurs unie, 

é od meïmes la volente qu'il salved cestui, si damne íl celui. 

Ses ovres se poent changer sulunc sa volente, 

mais tuz dis est unie é estable la volente. 

Pur çó, quant tu orras que la scripture dit que Deu se repent, issi l'entent que
de sa ovre volt faire remuement. 

Samuel en fud mult dolenz de ceste parole que Deus li out dit 

é tute la nuit criad merci. 

Le matin en alad vers le rei 

é oïd la nuvele que li reis fud venuz en Carmel é qu'il out fait voldre un arche
que fust signe é demustrance de sa victorie é de sa glorie é qu'il s'en fud
turnez en Galgala. 

Samuel vint á Saül, 

é estevus Saül offri sacrefise á Deu del mielz é del plus bel de la preie que il
out mened de Amalech. 

É cume il vit Samuel, erranment li dist : 

« Beneit seies tu de nostre Seignur Deu, 

kar jó ai acumpli sun cumandement. » 

Respundi Samuel : 

« E dunt vienent ces berbiz e l'almaille dunt jó óï la noise ? » 

Respundi Saül : 

« Mened les unt de Amalech. 

Le mielz é le plus bel qu'il í truverent a l'oes nostre Seignur guarderent, 

le él ocistrent 

é desbareterent. » 

Respundi Samuel : 

« Or m'entent, 

si te musterrai íço que Deu ánuit me revelad. 

Quant tu fus humbles é petiz, Deus te fist chief sur tut sun pople de Israel. 

Deus te enúignst á rei sur sun pople de Israel. 

Enveiad tei sur Amalech, 

si te dist : 

“ Va, 

oci les pecheürs de Amalech, 

é quanque í ád destrui ! ” 

Purquei n'as óï la voiz Deu é sun cumandement, 

mais menéé e retenue as la preie é çó que te plout 

é fait as icest pecchie encuntre nostre Seignur ? » 

Saül respundi par podnéé : 

« Le cumandement Deu jó l'oï, 

si l'ai furni. 

La veie alai ú Deu m'enveiad. 

Amalech ocis 

é le rei pris, 

si l'enmenai. 

Li poples de la preie retint berbiz é almaille é del plus bel é del mielz pur
sacrefier é offrir á nostre Seignur en Galgala. » 

Respundi Samuel : 

Quides tu que á Deu plus plaised oblatiun é sacrefise que l'um seit obeïssant a
sun plaisir é á sun cumandement ? 

Nu fait pas. 

Mielz valt obedience que sacrefise 

é mielz valt á Deu obeïr que le sieu del multun offrir. 

Kar le cuntrester á Deu est cume li pecchiez d'enchantement, ki est par diable ;
é çó que l'um nel volt sievre si cume li pecchiez de ydle aürer. 

É pur çó que tu as degete le cumandement nostre Seignur, il rad tei degete que
tu ne seies rei. » 

Respundi Saül : 

« Pecchied ái en çó que n'ai tenu le cumandement Deu é tes paroles pur çó que jó
cremi é obeï al pople. 

Mais ore te pri : 

porte od mei mun pecchie 

é returne od mei que jo áüre nostre Seignur. » 

Respundi Samuel : 

« Od tei ne returnerai pas, 

kar tu as la parole Deu degete, 

é il ad tei degeted que tu ne seies rei sur Israel. » 

A tant s'en turnad Samuel, 

é Saül le retint par le mantel si que il le desirad. 

Respundi Samuel : 

« Trenchied ad Deus úí le regne de Israel é severed de tei 

é duned l'ad á un tun prusme ki mielz valt de tei. 

É cil ki fait la victorie en Israel ne te esparnirad 

ne par repentance flechiz ne serrad, 

kar il n'est pas huem ki de sun fait se repente. » 

Respundi Saül : 

« Pecchie ai, 

mais ore me fai hunur devant les antifs humes de mun pople é devant Israel 

é returne od mei que jó áüre Deu. » 

A la parestrusse Samuel od Saül en alad, 

é Saül Deu, nostre Seignur, áürad. 

Samuel cumandad que l'um li menast Agag, le rei de Amalech. 

É l'um le menad devant Samuel tut gras é rodne, 

mais de poür tremblout, 

é dist : 

« Est se si aprestéé ámere mort ? » 

Respundi Samuel : 

« Si cume tu as fait mainte mere sen fiz, si iert ta mere senz fiz. » 

É detrenchad le erranment en pieces devant nostre Seignur en Galgala. 

Samuel d'iloc s'en turnad en Ramatha, é Saül en sa maisun en Gabáá. 

É Samuel ne vit puis Saül jesqu'a sa mort, 

mais il le plaigneit 

é plurout pur çó que Deus se repentid que fait l'aveit rei sur Israel. 

Deus reparlad á Samuel, 

si li dist : 

« Purquei plures 

é plains Saül puis que jo l'ai degete qu'il ne regne sur Israel ? 

Mais emple un corn de úlie 

é vien, 

si te enveierai á Ysaï de Bethléém, 

kar jó ái purveü entre ses fiz un ki reis íert. » 

Respundi Samuel : 

« Cument í irrai ? 

Saül l'orrad dire, 

si m'ocirad. » 

Nostre Sires respundi : 

« Un véél od tei prendras 

é que pur sacrefise faire í víens lur dirras. » 

É Ysaï al sacrefise apeleras, 

é jó te musterai que tu fras 

é quel que jó te musterai á rei enúinderas. 

Samuel fist le cumandement Deu. 

Vint en Bethléém. 

Esmerveillerent sei cil de Bethléém, 

vindrent encuntre lui, 

si li distrent : 

« Viens tu ci en amur é en pais ? » 

Respundi Samuel : 

Pur sacrefier á nostre Seignur í sui venuz. 

De plus bels dras vus áturnez 

é od mei venez al sacrefise ! » 

Seintefiad Ysaï é ses fiz, 

kar il les fist estre en abstinence encuntre le sacrefise, 

sis sumunst á cunvivie. 

Cume vindrent devant Samuel é Samuel vit Eliab, le fiz Ysaï, dist á nostre
Seignur : 

« Est ící devant vus vostre reis ? » 

Respundi nostre Sire : 

« N'esguarder pas á sa chiere ne á sun corsage ! 

Je l'ai degete, 

kar ne jug pas sulunc l'avis as genz. 

Huem veit çó que defors pert, 

mais Deu veit le quer. » 

Ysaï menad devant Samuel Aminadab. 

Respundi Samuel : 

« Ne cestui n'ad pas Deu eslit. » 

Dunc fist avant venir Samma. 

Respundi Samuel : 

« Ne cestui n'ad pas Deu eslit. » 

Dunc menad Ysaï ses set fiz devant Samuel. 

É il redist : 

« Nul de ces n'ad Deu eslit. 

Dun nen as tu plus fiz ? » 

Respundi Ysaï : 

Fist Samuel : 

« Fai le venir, 

kar nus ne mangeruns si que il seit venuz. » 

Mandez fud. 

É vint 

é fud alques russet é de bel semblant é de bele chiere. 

Dist nostre Seignur á Samuel : 

« Lieve, 

si l'enuing ! 

Cist est mis esliz. » 

É Samuel prist le corn od l'uelie, 

si l'enúinst devant ses freres. 

É li Seinz Esperiz li fud dunez des cel jur en avant. 

É li speriz nostre Seignur s'en parti de Saül, 

é li mals esperiz le traveillad par nostre Seignur. 

Firent li servant Saül á lur Seignur : 

« Li mals esperiz nostre Seignur te travaille. 

S'il te plaist cumande, 

é nus querrums alcun ki harper sache, que quant li mals esperiz Deu t'envaïrad,
chanted é harped, 

é de plus legierement sufferas la peine. » 

Entendez que li malignes esperiz est apelez íci li esperiz Deu pur çó que il le
felun rei traveillout cume serjánt par la dreituriere volentet Deu. 

Respundi Saül á ses serjanz : 

« Alcun ki bien seit chantant purveez 

é devant mei le menez ! » 

Fist un des servanz : 

« Ches Ysaï de Bethleem ví un des fiz ki bien set chanter ; 

forz est é bateillerus é cuintes de parole é bels, 

é Deu est od lui. » 

Pur ço Saül enveiad ses messages á Ysaï 

é mandad qu'il li enveiast sun fiz ki gardout ses berbiz. 

É Ysaï sun fiz li enveiad 

é un present áturnad de pain é de vin é de ses cheverels. 

A sun fiz David le chargad 

é David al rei le presentad. 

Cume li reis vit David, mult l'enamad 

é á sun demenie servise l'aturnad. 

A Ysaï message tramist 

é mandad que devant lui poüst David ester é en sun servise demurer. 

Li malignes esperiz le rei Saül plusurs feiz asaillid 

é traveillout, 

é David dunc devant le rei harpout 

é par tant li mals ásuajóut, 

kar li diables s'en turnout. 

Li Philistien s'asemblerent pur bataille encuntre ces de Israel ; 

álogierent sei entre Sochot é Azecha ki est en la cuntréé de Domin. 

Saül é li suen s'asemblerent 

é vindrent el val de Terebinte 

é ordenerent lur eschieles pur bataille faire encuntre cels de Philistíím. 

Li Philistien esturent sur le munt de cha, 

é ces de Israel esturent sur le munt de la 

e entre dous fud li vals. 

Uns champiuns merveillus eissi de l'ost as Philistiens. 

Si l'out engendred un geant de une femme ki fud de Geth ; 

é fud apelez li champiuns Goliath 

é fud de la cyte de Geth. 

Sis alnes mesuréés par le cute en avant é pláin dúr out de halt. 

Le halme out lacie é vestud le halberc od les chalces de fer é l'escú de araim
al col ki li cuverit les espaldes. 

Li halbercs pesad cinc milie sicles é le fer de sa lance sis cenz 

é la hanste fud grosse é áhúge cume le suble as teissurs. 

É vint si en la place 

é sis esquiers alad devant. 

Vint 

é escriad vers cels de Israel, 

si lur dist : 

« Purquei estes ci venud é á bataille apareilled ? 

Jó sui Philistien, 

é vus estes de la gent Saül. 

Eslisez un de vus, 

é vienge encuntre mei en bataille sul á sul. 

S'il me put cunquerre é rendre recreant, nus Philistiens vus serrums des ore
servant ; 

é si jól puis cunquerre é ocire, vus seiez á nus serfs é obeïssanz. » 

Encore dist plus danz Goliath : 

« Çó sui jó ki ai úi ramponed é attarie l'ost de Israel. 

Querez, 

querez alcun de vus ki encuntre mei entre en champ ! » 

Ces paroles oïd Saül, 

é tuz ces de Israel poür en ourent grant 

e mult furent esbaï. 

Uns pruduems mest en Bethléém, 

Ysaï out num. 

Peres fud David, de qui devant partie est tuchie, 

é out úít fiz. 

Mais entre ces úít uns sis níes, Nathan par num, fud anumbrez, fiz Semmáá, pur
çó que Ysaï si cume sun fiz l'amad. 

É cist Ysaï al tens Saül fud de grant eage. 

É ses treis einznez fiz furent alez od le rei en l'ost, 

é de ces li einznez out nun Eliab, li secundz Aminadab é li tierz Semmáá. 

David esteit li mendres. 

É returnad de Saül á maisun en Bethléém pur les berbiz guarder, quant ses freres
durent en l'ost aler. 

Goliath par quarante jurs le matin é le vespre a l'ost de Israel vint 

é returnad 

é l'ost forment átariad. 

Á ún jur Ysaï apelad David, sun fiz, 

si li dist : 

« Receif ci treis muis de flur a l'óés tes freres é cest pain 

é va delivrement en l'ost. 

É ces furmages presenteras al cunestable 

é enquer cument tes freres le facent é od quels il seient en cumpaignie en
l'ost. » 

David le fulc qu'il out en guarde á áltre cumandad 

é, si cume sis peres l'out cumandé, a l'ost s'en alad. 

Saül lores é li fiz Israel el val de Terebinte tindrent les esturs encuntre ces
de Philistíím. 

É David vint á Magala en l'ost ki aprestez se fud a bataille 

é ja fud la noise leve é li criz. 

Kar Israel out ordene ses eschieles de úne part é li Philistien de altre part. 

Cume çó oïd David, la ú li herneis fud laisad çó qu'il portad, 

curut á la bataille 

é se bien ésteüst á ses freres demandad. 

é, si cume einz l'out fait, devant David parlad. 

Mais ces de Israel, tant tost cum il le virent, de poür s'enfuirent. 

Fist un de ces de Israel a David : 

« As tu veü cest merveillus champiun ki ci vient ? 

Il vient pur nus attarier é escharnir. 

É á celui ki ocíre le purrad li reis sa fille od grant richeise durrad 

é la meisun sun pere de treüd quite clamerad. » 

Dist David á ces ki esturent od lui : 

« Que durreit l'um a celui ki cest Philistien ocireit é la repruce de Israel en
ostereit ? 

Ki est cest ord paltunier ki fait tels repruces a la gent Deu ? » 

É li poples recuntad que li reis çó é çó durreit á celui ki l'ocireit. 

Cume çó oïd li einznez frere David, Heliab, que il od le pople si parlad,
forment a David se curuçad, 

si li dist : 

« Purquei es íci venuz 

é purquei as guerpi ces poi de úweilles al desert ? 

Bien cunuis l'orguil é la felenie de tun quer, 

kar pur véér la bataille í venis. » 

Respundi David : 

« Que ai fait ? 

N'i ad parole dunt te estuce curecher ne mei si encreper. » 

Turnad s'en d'iloc David 

é parlad si cume il out devant parled. 

É l'um li respundi 

é dist que li reis á celui freit ki á Golie se cumbatereit. 

Tant parlad David ke la parole vint devant le rei. 

Fud mandez 

é vint devant le rei, 

si li dist : 

« Ne s'esmáit nuls pur cest campiun ! 

Jó ki sui tis serfs m'i cumbaterai 

é od l'aïe Deu chalt pas le materai 

é le pople Deu par la mort del felun vengerai. » 

Respundi Saül : 

« Ne te poz pas a lui cupler, 

kar tu es vadlez 

é il est un merveillus bers de sa bachelerie, a bataille áüsez. » 

Respundi David : 

« Pasturel áí este del fulc mun pere. 

Quant líun ú urs al fulc veneit é ma beste perneit, erranment le pursewi 

é la preie toli ; 

par la jóúe les pris 

é retinc 

é ocis. 

É cist Philistiens iert cume uns de ces. 

É ore baldement encuntre lui irrai 

é le repruce de Israel en osterai. 

Nostre Sires, ki del líun é de l'úrs me delivrad, del fort Philistien mult bien
me guarrad. » 

Respundi Saül : 

« Va ! 

É Deu seit od tei ! » 

É Saül de ses demenies vestemenz fist David revestir, le helme lascier é le
halberc vestir. 

Cume il out la spéé ceinte, alad 

é asaiad s'il se poüst cumbatre si armez ; 

kar ne fud pas á tels armes ácustumez. 

Aparceut se David qu'il ne pout á aháise les armes porter, 

sis ostad. 

Prist sun bastun al puin é sa funde 

é eslist cinc beles pierres de la rivere, 

sis mist en sun vaissel ú il soleit ses berbiz mulger 

é entrad en champ encuntre le Philistien. 

Goliath vint vers David petit pas 

é bien l'apruçad, 

é sis esquiers devant lui alad. 

É cume il de pres vit David, en sun quer le despist. 

É fud li juvencels russez, 

mais mult esteit de bel semblant. 

Dist li Philistiens á David : 

Sui jo chiens encuntre ki deiz si od bastun venir ? » 

Maldist David de tuz ses deus, 

si li dist : 

« Vien ! 

Vien plus pres de mei, 

é jó durrai tun cors á devorer a bestes é a oisels. » 

Respundi David : 

« Tu víenz encuntre mei od espee á lance é á escu, 

« Sire cuidiez vos qu'il doie garir ? 

Car il me semble que ce seroit domages trop granz se il por ceste aventure
moroit. 

- Sire, fet li freres, il en eschapera se Dieu plest. 

Mes je vos di qu'il est mout durement navrez, 

et si ne l'en doit l'en mie trop plaindre, 

car nos li avions bien dit que se il l'escu enportoit qu'il l'en mescharroit, 

et il l'emporta sor nostre deffens dom il se puet tenir por fol. » 

Et quant cil de laienz li orent fet tout ce qu'il sorent de bien.´ li vallez
dist a Galaad voiant touz cels de la place : 

« Sire saluz vos mande li bons chevaliers as armes blanches cil par qui le roi
Bademagus fu navrez, 

et vos envoie cest escu, 

et vos mande que vos le portez des ore mes de par le haut mestre. 

Car il n'est ore nus si come il dit fors vos seuls qui le doie porter, 

et por ce le m'a il enchargié que je le vos baillasse. 

Et se vos volez savoir donc ces granz aventures sont par tantes foiz avenues.´
alons a lui moi et vos, 

et il le nos contera, 

car autresi le m'a il promis. » 

Quant li frere oient ceste novele si s'umilient mout vers Galaad, 

et dient que beneoite soit fortune qui ceste part l'a amené. 

Car or sevent il bien que les granz aventures perilleuses seront menees a fin. 

Et Yvains li Avoltres dit : 

« Mes sire Galaad metez a vostre col cel escu qui onques ne fu fez se por vos
non. 

Si sera auques ma volentez acomplie, 

car certes je ne desirrai onques mes autant chose que je veïsse come je fesoie a
conoistre le bon chevalier qui de cest escu porteroit la seignorie. » 

Et Galaad respont qu'il le metra a son col puis qu'il li est envoiez. 

Mes il velt ançois que ses armes soient aportees, 

si les demande, 

et l'en li aporte. 

Et quant il est armez et montez en son cheval si pent l'escu a son col, 

et se part de laienz, 

et comande les freres a Dieu, 

et Yvains li Avoltres se refu armez et montez en son cheval 

si pent l'escu a son col, 

et se part de laienz, 

et comande les freres a Dieu, 

et dist qu'il feroit compaignie a Galaad. 

Mes il li respondi que ce ne pooit estre, 

car il iroit toz seuls fors dou vaslet, 

si se partent einsi li uns de l'autre, 

et tint chascuns sa voie, 

et Yvains s'embati en une forest. 

Et Galaad et li vallez se vont tant qu'il troverent li chevaliers as armes
blanches que li vaslez avoit autre foiz veu. 

Et quant il voit venir Galaad si vet a l'encontre, 

et le salue, 

et il li rent son salu, au plus cortoisement qu'il puet. 

Si s'entracointent 

et parlent li uns a l'autre, et tant que Galaad dist au chevalier : 

« Sire par cest escu que je port sont maintes aventures merveilleuses avenues en
cest païs si com j'ai oï dire. 

Si vos voudroie prier par amor et par franchise que vos m'en deïssiez la verité
coment et por quoi ce est avenu, 

car je croi bien que vos le sachiez. 

- Certes sire, fet li chevaliers, je le vos dirai volentiers, 

car je en sai bien la verité, 

or escoutez s'il vos plaist. 

Galaad, fet li chevaliers, il avint emprés la passion Jhesucrist.xii. anz que
Joseph d'Arimacie li gentix chevaliers qui despendi Nostre Seignor de la sainte
veraie croiz se parti de la cité de Jerusalem entre lui et grant partie de son
parenté, 

et tant errerent quant il se furent mis a la voie par le comandement Nostre
Seignor qu'il vindrent en la cité de Sarraz que li rois Ewalach qui lors estoit
sarrazins tenoit, 

et a cel tens que Joseph vint a Sarras avoit a Ewalach guerre a un suen cousin
riche roi et puissant qui marchissoit a sa terre, 

et estoit icil rois apelez Tholomers. 

Et quant Ewalach se fu aprestez por aler sor Tholomer qui sa terre li
demandoit.´ Josephés li filz Joseph li dist que s'il aloit en la bataille si
desconseilliez com il estoit il seroit desconfiz et honiz par son anemi. 

“ Et que m'en loez vos, 

fet Ewalech ?? 

- Ce vos dirai je bien ”, 

fet il, 

et lors li comence a trere les poinz de la novele loi, et la verité de
l'evangile, et del crucefiement Nostre Seignor et del resuscitement Nostre
Seignor 

li dist la verité, 

et li fist aporter.i. escu ou il fist une croiz de cendal, 

et li dist : 

“ Rois Evalach or te mostrerai apertement coment tu porras conoistre la force et
la vertu del verai crucefié. 

Il est voirs que Tholomers li fuitis avra seignorie.iii. jorz et.iii. nuiz sor
toi, 

et tant fera qu'il te menra a poor de mort. 

Mais quant tu ne cuideras pas que tu en puisses eschaper.´ lors descoevre la
croiz 

et di : 

'Biau sire Diex de cui mort je port le signe gitez moi de cest peril, 

et conduisiez sain et sauf a recevoir vostre foi et vostre creance. ’” 

A tant s'en parti li rois 

et ala a ost sor Tholomer, 

et li avint tout einsi com Josephés li dist. 

Et quant il se vit en tel peril que il cuidoit veraiement morir il descovri son
escu 

et vit ou mileu.i. home crucefié qui toz estoit sanglenz, 

si dist les paroles que Josephés li avoit enseigniees dom il ot victoire et
honor, 

et fu gitez des mains a ses anemis, 

et vint au desus de Tholomer et de toz ses homes. 

Et quant il vint a sa cité de Sarras si dist a toz ses homes la verité que il ot
trové en Josephé, 

et manifesta tant l'estre del crucefié a tout le pueple que Nasciens reçut
baptesme, 

et en ce qu'il le baptizoient et crestiennoient avint que uns hons passoit par
devant aux qui avoit le poing coupé, 

et portoit le poing en l'autre main, 

et Josephés l'apela a soi, 

et cil i vint, 

et si tost com il ot touchié a la croiz qui en l'escu estoit si se trova cil
gariz dou poing qu'il avoit perdu, 

et encor en avint il une aventure mout merveilleuse, 

car la croiz qui en l'escu estoit s'en parti, 

et s'aerdi au braz de celui en tel maniere que puis ne fu veue en l'escu. 

Lors reçut Ewalach baptesme 

et devint serjant Jhesucrist, 

et ot puis Jhesucrist en grant amor et en grant reverence, 

et fist garder l'escu mout richement. 

Aprés avint quant Josephés se fu partiz de Sarras entre lui et son pere, et il
furent venuz en la Grant Bretaingne qu'il troverent.i. roi cruel et felon qui
ambe.ii. les emprisonna, et avec els grant partie de crestiens. 

Et quant Josephés fu emprisonnez tost en ala loing la renommee et la novele, 

car alors n'avoit home ou monde de greignor renommee, 

et tant que li rois Mordrains en oï parler si semonst ses homes et ses genz
entre lui et Nascien son serorge, 

et s'en vindrent en la Grant Bretaigne sor celui qui tenoit Josephé en prison, 

et le deseriterent tout, 

et confondirent toz cels dou païs, si que en la terre fu espandue sainte
crestientez. 

Et il amerent tant Josephé que il ne partirent puis dou païs, 

ainz remestrent avec lui 

et le sivoient par toz les leus ou il aloit, 

et quant ce fu chose que Josephés vint au lit mortel, et Ewalach conut qu'il le
covenoit a partir de cest siecle il vint devant lui 

et plora mout tendrement, 

et dist : 

“ Sire puis que vos me lessiez or remaindrai je toz seus en cest païs qui por
amor de vos avoie ma terre lessiee, et la douçor de ma Nascion, 

por Dieu puis qu'il vos covient partir de cest siecle lessiez moi aucunes de voz
enseignes qui me soient aprés vostre mort remembrance. 

- Sire, ce dist Josephés, ce vos dirai je bien. ” 

Si comença a penser que il li porroit lessier, 

et quant il ot grant piece pensé si dist : 

“ Rois Ewalach, fai moi aporter ici icel escu que je te baillai quant tu alas en
la bataille sus Tholomer. ” 

Et li rois dist que si feroit il volentiers, 

car il estoit pres d'ilec come cil qu'il fesoit porter o soi en quelque leu que
il alast, 

et fist devant Josephé aporter l'escu. 

A celui point que li escuz fu aportez devant Josephé avint que Josephés saignoit
mout durement parmi le nes 

si ne pooit estre estanchiez, 

et il prist tantost l'escu, 

et i fist de son sanc meïsme cele croiz que vos veez ci. 

Et bien sachiez que ce est icel escu meïsmes que je vos ai dit, 

et quant il ot fete la croiz tele com vos poez veoir il dist : 

“ Veez ci l'escu que je vos les en remembrance de moi. 

Et ja cest escu ne verroiz qu'il ne vos doie souvenir de moi, 

car vos savez bien que ceste croiz est fete de mon sanc, 

si sera toz jorz mes ausi fresche et ausint vermeille com vos la poez veoir
orendroit tant com li escuz durra. 

Ne il ne faudra mie tost por ce que jamés nel pendra nus a son col por qu'il
soit chevaliers qu'il ne s'en repente, jusqu'a tant que Galaad li bons
chevaliers, li darreins dou lignage Nascien le pendra a son col. 

Et por ce ne soit nus tant hardiz qui a son col le pende se cil non a qui Diex
l'a destiné. 

Si i a tele achaison que tout ausi come en l'escu ont esté veues merveilles
graindres que en autre.´ tout ausi verra l'en plus merveilleuse proece et plus
haute vie en lui que en autre chevalier. 

- Puis qu'il est einsi, fet li rois, que nos avons si bone remembrance de vos.´
or me dites s'il vos plest ou je lairé cest escu, 

car je voldroie mout qu'il fust mis en tel leu ou li bons chevaliers le trovast.

- Donc vos dirai je, fait Josephés, que vos feroiz, 

la ou vos verroiz que Nasciens se fera metre emprés sa mort si metez l'escu, 

car ilec vendra li bons chevaliers au cinquieme jor qu'il avra receu l'ordre de
chevalerie. ” 

Si est tout einsi avenu com il le dist, 

car au cinquieme jor que vos fustes chevaliers aprés venistes vos en ceste abeïe
ou Naciens gist. 

Si vos ai ore conté por quoi les granz aventures sont avenues as chevaliers
pleins de fol hardement qui sor cestui deffens en voloient porter l'escu qui a
nului n'estoit otroiez fors a vos. » 

Et quant il ot ce conté si s'esvanoï en tel maniere que onques Galaad ne sot
riens de lui qu'il estoit devenuz. Ne quel part il estoit tornez. 

Et quant li vaslez qui ilec estoit ot oïe ceste aventure si descendi de son
roncin 

et se lessa chaoir as piez Galaad, 

et li pria tout em plorant por amor de celui de qui il portoit l'enseigne en son
escu.´ qu'il li otroiast a aler avec lui come escuiers, et le feïst chevalier. 

« Certes, fet Galaad, se je compaignie vousisse avoir je nel refusasse mie. 

- Sire por Dieu, fet li vaslez, donc vos pri je que vos chevalier me façoiz, 

et je vos di que chevalerie sera bien en moi emploiee se Dieu plest. » 

Galaad resgarde le vaslet qui plore mout tendrement 

si l'em prent mout grant pitié, 

et por ce li otroie il. 

« Sire, fet li vaslez, retornez la dont nos venons, 

car ilec avré je armes et cheval. 

Et vos le devez bien fere. Ne mie por moi solement, mes por une aventure qui i
est que nus ne puet a chief mener, 

et je sai bien que vos l'acheveroiz. » 

Et il dist qu'il ira volentiers. 

Si retorne maintenant a l'abeïe. 

Et quant cil de laienz voient qu'il revenoit si li firent mout grant joie, 

et demanderent au vaslet por quoi li chevaliers estoit retornez. 

fet il. 

Et il en ont mout grant joie, 

et li bons chevaliers demande ou cele aventure est : 

« Sire, font cil de laienz, savez vos quele aventure ce est ? 

fet il. 

- Or sachiez, font il, que ce est une voiz qui ist d'une des tombes de nostre
cimetiere, 

si ist de tel force que nus ne l'ot qui ne perde le pooir dou cors grant tens
aprés. 

- Et savez vos, fet Galaad, donc cele voiz vient ?? 

font cil, 

se ce n'est de l'anemi. 

- Or m'i menez, 

fet il, 

car mout le desirre a savoir. 

- Donc covient il que vos en venez o nos. » 

Et lors l'enmeinent au chief dou mostier tout armé fors de son hiaume 

si dist un des freres : 

« Sire veez vos cel grant arbre et cele tombe desoz ? 

fet il. 

- Or vos dirai donc, fait li freres, que vos feroiz. 

Alez a cele tombe la 

et la levez, 

et je vos di que vos troveroiz desoz aucune grant merveille. » 

A tant vet Galaad cele part, 

et ot une voiz qui gita.i. cri si merveilleux que ce fu merveille, 

et dist si haut que tuit le porent oïr : 

« Hé.´ Galaad serjant Jhesucrist n'aproche plus de moi, 

car tu me feroies ja remuer de la ou j'ai tant esté. » 

Et quant Galaad ot ce si n'est point esbahiz, 

ainz vet a la tombe, 

et quant il la volt prendre par le gros chief si en voit issir une fume et une
flamme aprés, 

et en voit issir une figure la plus hisdeuse qui fust en semblance d'ome, 

et il se seigne, 

car bien set que ce est li anemis, 

et lors ot une voiz qui li dit : 

« Ha.´ Galaad sainte chose je te voi si avironné d'anges que mes pooirs ne puet
durer encontre ta force. 

Je te les le leu. » 

Et quant il ot ce si se seigne 

et mercie Nostre Seignor, 

si lieve la tombe contremont, 

et voit desoz un cors gesir tot armé, 

et voit delez lui une espee, et quan qu'il covient a home fere chevalier. 

Et quant il voit ce si apele les freres, 

et lor dist : 

« Venez veoir ce que j'ai trové. 

Si me dites que ge en ferai se plus en doi fere. » 

Et cil i vont, 

et quant il voient le cors gesir en la fosse si li dient : 

« Sire il ne covient que vos en façoiz plus que fet en avez, 

car ja cist cors qui ci gist ne sera remuez de son leu si com nos cuidons. 

- Si fera, 

fet li vielz hons qui ot l'aventure devisee a Galaad, 

il covient qu'il soit ostez de cest cimentiere et gitez fors, 

car la terre est beneoite et saintefiee, 

por quoi li cors d'un crestien mauvés et faus n'i doit remanoir. » 

Et lors comande as serjanz de laienz que il l'ostent fors de la fosse, et le
metent fors dou cimentiere, 

et cil si font, 

et Galaad dist au preudome : 

« Sire ai ge fet de ceste aventure quan que je en doi fere ? 

fet il, 

car jamés la voiz donc tanz maus sont avenuz n'i sera oïe. 

- Et savez vos, fet Galaad, par quoi tantes aventures en sont avenues ? 

fet cil, 

et je le vos dirai volentiers, 

et vos le devez bien savoir comme la chose ou il a grant senefiance. » 

A tant se partent dou cimetiere 

et revienent a l'abeïe, 

et Galaad dist au vaslet qu'il le covient la nuit venir veillier en l'iglise, 

et demain le fera chevalier si come droiz est, 

et cil dist qu'il ne demande autre chose. 

Si s'apareille einsint com l'en li enseigne la haute ordre de chevalerie qu'il a
tan desirree, 

et li preudons enmoine Galaad en une chambre 

et le fet desarmer et desgarnir de ses armes, 

et puis le fet asseoir en.i. lit 

et li dit : 

« Sire vos me demandastes ore la senefiance de ceste aventure que vos avez menee
a chief, 

et je le vos dirai volentiers. 

En ceste aventure avoit.iii. choses qui mout fesoient a redouter, la tombe qui
n'estoit mie legiere a lever, le cors dou chevalier qu'il covenoit giter de son
leu, la voiz que chascuns i ooit par quoi il perdoit la force dou cors et des
membres, et le sens et le memoire. 

Et de ces.iii. choses vos dirai je bien la senefiance, 

la tombe qui couvroit le cors senefie la durté dou monde que Nostre Sires trova
si grant quant il vint en terre, 

car il n'i avoit se durté non, 

car li filz n'amoit le pere, ne li peres l'enfant 

par quoi li anemis les emportoit en enfer tout plainement. 

Quant li peres des cielx vit qu'il avoit en terre si grant durté que li uns ne
conoissoit l'autre, ne li uns ne creoit l'autre, ne parole que prophetes li
deïst, ainz establissoient toute jor noviax diex, et il envoia son fil en terre,
qui les trouva tant durs en pechié, et por cele durté amoloier et por fere les
cuers des pecheors tendres et noviaux, 

et quant il fu descenduz en terre, et il les trova toz endurciz en pechié mortel
si que ausi bien poïst l'en amoloier une chose dure come lor cuers, dom il dist
par la bouche David li prophetes : 

“ Je sui senglement jusqu'a tant que je trespasserai. ” 

Ce fu a dire : 

“ Peres mout avras converti petite partie de cest pueple devant ma mort. ” 

Et cele similitude que li peres envoia en terre son fil por delivrer son pueple
est ore renovelee, 

car tout ausi come l'error et la folie s'en foï par la venue de lui, et la
verité fu lors aparanz et manifestee, ausint vos a Nostre Sires esleu sor toz
autres chevaliers por envoier par les estranges terres por abatre les grevoses
aventures, et por fere conoistre coment eles sont avenues, 

por quoi l'en doit vostre venue comparer pres a la venue Jhesucrist de
semblance, ne mie de hautece. 

Et tout ausi com li prophete qui avoient esté lonc tens devant la venue
Jhesucrist avoient annoncié la venue Jhesucrist, et dist qu'il delivreroit le
pueple des lians d'enfer.´ tout einsint ont annonciee li prophete vostre venue
plus a de.xx. anz, 

et disoient bien tuit que ja les aventures dou roiaume de Logres ne faudroient
devant que vos fussiez venuz, 

si vos avons tant atendu 

- Or me dites, fet Galaad, que li cors senefie, 

car de la tombe m'avez vos bien fet certain. 

- Et je le vos dirai, 

fet cil. 

Li cors senefie le pueple qui desoz durté avoit tant demoré qu'il erent tuit
mort et avuglez por le grant pechié qu'il avoient fet de jor en jor, 

et bien i parut qu'il estoient avuglez en l'avenement Jhesucrist. 

Et quant il orent o aux le roi des rois et le sauveor dou monde.´ il le tindrent
a pecheor, 

et cuiderent qu'il fust autel com il estoient, 

si crurent plus l'anemi qu'il ne firent lui, 

et livrerent sa char a mort par l'amonestement dou deable qui toz jorz lor
chantoit es oreilles, et lor estoit es cuers entrez, 

et par ce firent il tel oevre donc Vaspasien les deserta et destruist si tost
com il sot la verité dou prophete vers qui il avoient esté desloial, 

et einsi firent il par l'anemi et par son amonestement. 

il s'asiet 

et demande coment il est mort, 

et cil li dit : 

« Sire chevaliers je ne sai, mais 

je voi bien qu'il n'est pas morz selonc Dieu ne selonc ordre, 

car en tel ordre come vos le veez ne puet nus tiex hons morir qui n'ait religion
enfrainte, 

et por ce sai je bien que li anemis li a fet cest asaut por quoi il est morz. 

Si est trop grant domage 

ce me semble, 

car il a bien demoré ou servise Nostre Seignor plus de.xxx. anz. 

- Par Dieu, fet Lancelot, cist domages me semble trop grant, et de ce qu'il a
son servise perdu, et de ce qu'il a en tel aage esté sorpris de l'anemi. » 

Lors entre li preudons en sa chapele, 

et prent.i. livre et une estole 

et vient fors, 

et comence a conjurer l'anemi. 

Quant il a grant piece leu et conjuré il resgarde 

et voit l'anemi devant lui en si laide figure qu'il n'a cuer d'ome ou monde qui
poor n'en eust. 

« Tu me travailles trop, 

fet l'anemis, 

or m'as. 

Que me veuz tu ?? 

- Je voil, fait il, que tu me dies coment cist miens compainz est morz, et s'il
est periz ou sauvez, 

coment puet ce estre, 

fet li preudons, 

il me semble que tu me mentes, 

car einsi nel comande pas nostre ordre, 

ainz le vee tout plainement que nus ne veste chemise de lin, 

et qui la vest il trespasse ordre. 

Et qui en trespassant ordre muert ce n'est mie bien 

ce me semble. 

- Je te dirai, fet li anemis, coment il est alé de lui, 

tu sez bien qu'il estoit gentilx hons et de haut lignage, 

or a encor neveuz et nieces en cest païs. 

Si avint avant ier que li quens del Val comença guerre contre.i. suen neveu qui
avoit non Agaran. 

Quant la guerre fu comenciee Agarans qui auques s'en veoit au desoz ne sot que
fere, 

si s'en vint conseillier a son oncle que tu voiz ci, 

et le pria si doucement qu'il s'en issi de son hermitage 

et s'en ala o lui por maintenir la guerre contre le conte, 

si revint a ce qu'il selt jadis fere, 

ce est armes porter. 

Et quant il fu assemblez a ses parenz si le fist si bien de toute chevalerie que
li quens fu pris a la tierce jornee qu'il assemblerent, 

et lors firent pes encontre le conte Agaran, 

et dona li quens bone seurté que jamés nel guerreeroit. 

Quant la guerre fu apesiee et faillie si revint li preudons a son hermitage, 

et recomença li preudon son servise qu'il avoit maintenu maint jor. 

Mes quant li quens sot qu'il avoit esté desconfiz par lui si pria a.ii. de ses
neveuz qu'il l'en venjassent, 

et il distrent que si feroient il. 

Il vindrent maintenant ceste part, 

et quant il furent descenduz devant ceste chapele si virent que li preudons
estoit ou secré de la messe 

si ne l'oserent mie assaillir en tel point 

ainz distrent que il atendroient tant qu'il issist de laienz, 

si tendirent.i. paveillon devant. 

Et quant ce fu chose qu'il ot dit son servise, et il fu issuz de la chapele si
distrent qu'il ert morz, 

si le pristrent 

et trestrent lor espees, 

et quant il li cuiderent la teste couper errant cil qu'il avoit toz dis servi
mostra sus lui si apert miracle qu'il ne porent sus lui ferir cop dom il li
poïssent maufere, 

et si n'avoit vestu fors sa robe, 

et despeçoient ausi sus lui lor espees 

et rebouchoient com s'il ferissent sor une enclume. 

Si i ferirent tant que lor espees furent toutes despeciees, 

et il furent lassé et travailliez des cous qu'il li avoient doné. 

Ne il ne li avoient encor fet tant de mal que sans fust issuz de lui. 

Quant il virent ce si furent tuit desvé, 

et distrent par ire et par mautalent qu'il porteroient esche et fusil et
alumeroient le feu ci devant, 

et distrent qu'il l'ardroient, 

car encontre feu ne dureroit il pas, 

si le despoillierent tout nu 

et li osterent la haire que vos veez. 

Et quant il se vit einsi nuz si en ot honte et vergoigne de soi meïsmes, 

si lor pria qu'il li baillassent aucun garnement qu'il ne se veïst si
vilainnement com il estoit. 

Cil furent felon et cruel, 

et distrent que il ne vestiroit jamés de linge ne de lange, ainz morroit, 

quant il oï ce si comença a sozrire 

et respondi : 

“ Coment, fist il, cuidiez vos que je puisse morir par cest feu qui ci est
apareilliez por moi ?? 

- Vos n'en avroiz ja, font il, se la mort non. 

- Certe, fet il, seignor se Nostre Sires plest que je muire ce me plest mout. 

Mes se g'i muir ce sera plus par la volenté de Jhesucrist que par le feu, 

car cist feus n'avra ja tant de pooir desus moi que poil de moi en soit brullez.

Ne il n'a ou monde chemise si deliee se je l'avoie vestue et puis entrasse atout
el feu que ja en fust maumise ne empiriee. ” 

Quant il oïrent ceste chose si tindrent tout a fable quan qu'il disoit, 

et neporquant li.i. d'els dist qu'il verroit par tens se ce porroit estre voirs.

Si osta sa chemise de son dos 

et li firent vestir, 

et tantost le giterent ou feu qu'il avoient fet si grant qu'il dura des hier
matin jusqu'a ersoir tout tart, 

et quant il fu estainz il troverent sanz faille le preudome mort, 

mes il avoit la char si saine et si nete come vos poez veoir. 

Ne la chemise qu'il avoit vestue ne fu autrement empiriee que vos poez veoir, 

et quant il virent ce si furent mout espoanté, 

si l'osterent de la 

et l'aporterent en ceste place ou vos le veez ore, 

et mistrent sa haire lez lui 

et s'en alerent a tant. 

Et par cestui miracle que cil qu'il avoit servi a fet por lui puez tu veoir
apertement qu'il n'est pas periz, mes sauvez. 

Si m'en irai atant, 

car bien t'ai devisé ce donc tu estoies en doute. » 

Et si tost com il ot ce dit si s'en ala abatant les arbres devant lui, et fesant
la greignor tempeste dou monde, si que il sembloit que tuit li anemi d'enfer
s'en alassent parmi la forest. 

Quant li preudons ot ceste aventure si est assez plus liez que devant, 

il prent le livre et l'estole 

et vient au cors, 

et le comence a besier, 

et dist a Lancelot : 

« Par foi biau miracle a Nostre Sires mostré por cest home qui je cuidoie que
fust morz en aucun pechié mortel. 

Mes non est Dieu merci, 

ainz est sauvez si com vos meïsme poez avoir oï. 

- Sire, fet Lancelot, qui fu cil qui tant a parlé a vos ? 

Son cors ne poi je veoir, 

mes sa parole oï je bien qui est si laide et si espoantable qu'il n'est nus qui
grant poor n'en deust avoir. 

- Sire, fet li preudons, poor en doit l'en bien avoir, 

car il n'est nus qui tant face a douter come cil. 

Car ce est cil qui done a home conseil de perdre cors et ame. » 

Lors set bien Lancelot qui cil est a qui il parole, 

et li hermites dit qu'il li face compaignie a guetier cel saint cors, et demain
li aït tant qu'il l'ait enterré, 

et il dist que si fera il volentiers, 

et mout est liez de ce que Diex l'a amené en leu de servir cors de si preudome
com il est. 

Il oste ses armes 

et les met en la chapele, 

et vient a son cheval 

et li oste le frain et la sele, 

puis s'en revient au saint preudome por fere li compaignie. 

Et quant il sont ensemble assis il li comence a demander : 

« Sire chevalier n'estes vos Lancelot dou Lac ?? » 

Et il dist oïl. 

« Et que alez vos querant einsi armez com vos estes ?? 

- Sire je vois o mes autres compaignons quierre les aventures dou saint Graal. 

- Certes, fet li preudons, quierre les poez vos 

mes au trover avez vos failli. 

Car se li sainz Graax venoit devant vos je ne cuit pas que vos le poïssiez veoir
ne plus que uns avugles feroit une espee qui devant les eulz li seroit. 

Et neporquant maintes genz ont demoré en teniebres de pechié lonc tens et en
obscurté que Nostre Sires rapeloit puis a veraie lumiere si tost com li cuer i
entendoient. 

Nostre Sires n'est pas lenz de secorre son pecheor 

si tost com il voit et aperçoit qu'il se torne vers lui en cuer ou en pensee ou
en aucune bone oevre.´ il le vient tost visiter. 

Et se cil a garni son chastel et netoié einsi com pechierres doit fere.´ il
descent 

et repose en lui, 

ne puis n'a li pechierres garde qu'il s'em parte s'il ne le chace fors de son
ostel, 

mes s'il i apele autre qui contrere li soit il s'em part, com cil qui plus n'i
puet demorer quant cil i est aquilliz qui toz dis le guerroie. 

Lancelot cest essample t'ai mostré por la vie que tu as si longuement menee puis
que tu chaïs en pechié. 

Ce est a dire puis que tu receus l'ordre de chevalerie. 

Car devant ce que tu fusses chevaliers avoies tu en toi herbergiees toutes les
bones vertuz si naturelment que je ne sai juene qui poïst estre tes pareuz. 

Car tout premierement avoies tu virginité herbergiee en toi si naturelment que
onques ne l'avoies enfrainte ne en volenté ne en oevre, 

solement, en volenté ne l'avoies tu pas enfrainte, 

car maintes foiz avint que quant tu pensoies a la volenté de la colpe charnel en
quoi virginitez est corrompue.´ tu escopissoies en despit 

et disoies que ja en ceste maleurté ne charroies, 

et lors affermoies tu que il n'ert nule si nete chevalerie com d'estre virges,
et d'eschiver luxure, et garder son cors netement, 

aprés ceste vertu qui tant est haute avoies tu humilité, 

et aloies doucement et soef le chief enclin, 

humilité ne fet pas ausi com fesoit li phariseux qui disoit quant il oroit au
temple : 

“ Biau sire Diex je te rent graces et merciz de ce que je ne sui pas ausi mauvés
ne ausi desloiax come sont mi voisin. ” 

Tiex n'estoies tu pas, 

ainz sembloies le publican qui n'osoit nes regarder s'ymage que Diex ne se
corrouçast a lui por ce qu'il estoit trop pechierres, 

ainz estoit loign de l'autel, 

et batoit sa colpe 

et disoit : 

“ Biau sire Diex Jhesucrist aiez merci de cest pecheor. ” 

En tel maniere se doit maintenir qui veut acomplir les huevres d'umilité, 

einsi faisoies tu quant tu estoies damoisiaux. 

Car tu amoies 

et cremoies ton creator sor toutes choses, 

et disoies que l'en ne devoit nule terriane chose douter, 

mes l'en doit douter celui qui puet destruire cors et ame et bouter en enfer. 

Aprés ces.ii. vertuz que je t'ai devisees avoies tu en toi souffrance. 

Souffrance si est semblable a esmeraude qui toz jorz est vert. 

Car soffrance n'avra ja si fort temptacion que ele puisse estre vaincue, 

ainz est toz dis verdoianz et en une meïsme force. 

Ne ja nus n'ira contre li que ele n'emport toz dis la victoire et l'anor, 

car nus ne puet si bien vaintre l'anemi com par soffrir. 

Quelque pechié que tu feïsses par defors ce sez tu bien en ta pensee que ceste
vertu avoies tu en toi herbergiee trop naturelment. 

Aprés avoies tu une autre vertu herbergiee en toi si naturelment come se ele te
venist de nature. 

Ce ert droiture. 

Droiture si est une vertu si fort et si puissant que par li sont toutes choses
tenues en droit point. 

Ne ja nule foiz ne se changera, 

et a chascun rendra ce qu'il avra deservi, et ce que droiture li aportera. 

Droiture ne done a nului par amor, 

ne ne tolt par haine, 

ne ja n'espergnera ami ne parent, 

ainz s'en ira toz jorz selonc la ligne de droiture en tel maniere que ja ne
changera fors de droite voie por aventure qui aviegne. 

Aprés ceste vertu eus tu en toi charité si hautement herbergiee que ce ert
merveille. 

Car se tu eusses toutes les richesses del monde entre mains tu les osases bien
doner por amor dou criator, 

lors estoit li feus dou saint esperit chaut et ardant en toi, 

et estoies volenteïs et ententis en cuer et en ame de tenir ce que ces vertuz
t'avoient presté. 

Einsi garniz de toutes bontés et de toutes vertuz terriennes entras tu ou haut
ordre de chevalerie. 

Mes quant li anemis qui primes fist home pechier, et le mena a dampnacion te vit
si garniz et si coverz de toutes parz, et ot poor qu'il ne te porroit sorprendre
en nule maniere, si veoit apertement que trop esploitast bien a son oes se il te
poïst metre fors d'aucun de cez poinz ou tu estoies. 

Il vit que tu estoies ordenez a estre serjanz Nostre Seignor, et fus mis en si
haut servise que jamés ne te deusses abessier si que au servise de l'anemi. 

Si te douta mout a assaillir por ce que sa peine i cuida perdre, 

lors s'apensa en mainte maniere coment il te porroit decevoir, et tant qu'au
darreain li fu avis qu'il t'i porroit plus tost mener par fame que par autre
chose a pechier mortelment, 

et dist que li premiers peres avoit esté deceuz par fame, et Salemons li plus
sages de toz les terriens, et Sanson Fortin li plus forz de touz homes, et
Absalon li filz David li plus biax hons dou siecle. 

“ Et puis, fist il, que tuit cil en ont esté deceu et honi.´ il ne me semble mie
que cist enfes i deust avoir duree. ” 

Lors entra li anemis en la reïne Guenievre qui ne s'ert pas bien fete confesse
puis que ele entra primes en mariage, 

et l'esmut a ce que ele te resgarda volentiers tant com tu demoras en son ostel
le jor que tu fus chevalier. 

Quant tu veïs que ele te resgarda si i pensas, 

et maintenant te feri li anemis d'un de ses darz a descovert si durement qu'il
te fist chanceler. 

Chanceler te fist il si que il te fist chanceler fors de droite voie, et
guenchir. Et entrer en cele que tu ne conoissoies mie, ne n'avoies onques
coneue. 

Ce fu en la voie de luxure, 

ce fu en la voie qui gaste cors et ame si merveilleusement que nus nel puet tres
bien savoir qui essaié ne l'a. 

Des lors te toli li anemis la veue, 

et si tost com tu eus tes eulz eschaufez de l'ardor de luxure, maintenant en
chaças humilité, 

et atresis orgueil, 

et vousis aler teste levee ausi fierement come un lyon. 

Et deïs en ton cuer que tu ne devoies riens prisier, ne ne priseroies jamés se
tu n'avoies ta volenté de cele que tu veoies si bele. 

Quant li anemis qui ot toutes les paroles si tost come la langue les a dites
conut que tu pechoies en pensee et en volenté si entra lors touz dedenz toi, 

et en fist aler celui que tu avoies si longuement ostelé, 

einsi te perdi Nostre Sires qui t'avoit norri et escreu, et garni de toutes
bones vertuz, et t'avoit si haut levé que en son servise t'avoit mis. Si que
quant cil quida que tu fusses ses serjanz, et le servisses des biens qu'il
t'avoit prestez. Tu le lessas maintenant. Si que quant tu deus estre serjanz
Jhesucrist tu devenis serjanz au deable, 

et meïs en toi tant des vertuz de l'anemi com Nostre Sires i avoit mises des
soes. 

Car contre virginité et chasteé herberjas tu luxure qui confont l'une et
l'autre. 

Et contre humilité receus tu orgueil come cil qui ne prisoit nus hom avers soi.

Aprés enchaças toutes les autres vertuz que je t'ai nommees, 

et acoillis celes qui contreres li estoient, 

et neporec Nostre Sires avoit mis tant de bien en toi qu'il ne pooit estre que
de cele grant plenté n'i eust aucune chose de remanant. 

De cel remanant que Diex te lessa as tu fetes les granz proesces par les
estranges terres donc toz li monz parole, 

or gardes que tu peusses puis avoir fet, se tu eusses toutes ces vertuz sauvees
en toi.´ 

tu n'eusses mie failli a achever les aventures dou saint Graal donc tout li
autre sont ore en peine, 

ainz eusses tant mené a fin com nus hons sanz le verai chevalier porroit fere.´

li oil ne te fussent pas avuglé devant la face ton seignor, 

ainz le veïsses apertement. 

Et toutes ces choses t'ai je dites por ce que je sui dolenz que tu i es si
maubailliz et honiz que jamés en leu ou tu viengnes n'avras honor, 

ainz te diront vilanie tuit cil qui la verité savront coment il t'est avenu en
la queste. 

Et neporquant tu n'as mie tant meserré que tu ne puisses trouver pardon se tu
veuz crier merci a celui de bon cuer qui t'avoit si hautement garni, et t'avoit
apelé a son servise. 

Mes se tu nel fesoies de bon cuer je ne te loeroie mie que tu alasses avant en
ceste queste, 

car bien saches que nus n'i est entrez qui sanz honte s'em parte se il n'est
veraiement confés, 

car la queste n'est mie des terrianes choses, mes des celestielx, 

et qui ou ciel velt entrer orz et conchiez il en est trebuchiez si
felonnessement qu'il s'en sent a toz les jorz de sa vie. 

Ausi est de cels qui en ceste queste sont entré ort et conchié des vices
terriens qu'il ne savront tenir ne voies ne sentiers, ainz vont foloiant par les
estranges terres. 

Si est avenue la semblance de l'evangile la ou ele dit : 

“ Il fu jadis.i. preudons riches qui ot apareillié a fere noces 

et semonst ses amis et ses parenz et ses voisins. 

Quant les tables furent mises si envoia ses mesages a cels qu'il avoit semons, 

et lor manda qu'il venissent 

car tout ert prest. 

Cil targierent 

et demorerent tant qu'il ennoia au preudome. 

Et quant il vit qu'i ne vendroient pas si dist a ses serjanz : 

'Alez de ci 

et cornez parmi les rues et parmi les chemins 

et dites as povres et as riches et as estranges et as privez qu'il viegnent
mengier, 

car les tables sont mises, 

et tout est prest. ’” 

Cil firent le comandement lor seignor, 

et en amenerent tant avec aux que la meson fu pleine. 

Quant il furent tuit assis li sires resgarda entre les autres 

si vit un home qui n'ert pas vestuz de robe de noces. 

Il vint a lui 

et li dist : 

'Biax amis que queïstes vos ceeinz ?? 

- Sire g'i vign ausi come li autre. 

- Par foi, fist li sires, non feïstes, 

car il sont venuz plein de joie et de feste, et vestu come l'en doit fere a
noces. 

Mes vos qui avez aportee nule chose qui aparteingne a feste n'i devez pas
entrer. ’” 

Maintenant le fist giter de son ostel, 

et dist oiant touz qui as tables seoient qu'il avoit semons.x. tanz de gent
qu'il n'avoit venu a ses noces. 

Donc l'en puet veraiement dire que mout i a des apelez, et poi des esleuz. ” 

Cele semblance donc l'evangile parole poons nos veoir en cele queste. 

Car par les noces qu'il fist crier poons nos entendre la table dou saint Graal
ou li preudome mengeront, li verai chevalier, cels que Nostre Sires trouvera
vestuz de robe de noces. 

Ce est de bones graces et de bones vertuz que Diex preste a cels qui le servent,

mes cels qu'il trovera desgarniz et desnuez de veraie confession, et de bones
oevres ne fera il pas recevoir, 

ainz les fera il giter de la compaignie des anges, si qu'il recevront autant de
honte et de vergoigne com li autre recevront d'onnor. » 

Atant se test 

et resgarde Lancelot qui plore si durement com s'il veïst devant lui tout le
monde mort, come cil qui tant est dolenz qu'il ne set que il doie devenir, 

et quant il a grant piece regardé il demanda s'il a esté confés puis qu'il entra
en la queste, 

et il respont a peine, 

et dit 

si li conte tout son estre, et les.iii. paroles que cil li avoit devisees, et la
senefiance des.iii. choses. 

Quant li preudons ot ce qu'il li dit, si li dist : 

« Lancelot je te requier sor la crestienté que tu as, et sus l'ordre de
chevalerie que tu receus ja a lonc tens que tu me dies laquele vie te plest
plus, ou cele que tu eus jadis, ou cele ou tu es novelement entrez. 

- Sire je vos di sor mon criator que cest novel estre me plest.c. tanz plus que
li autres ne fist onques. 

Ne jamés tant come je vive n'en quier partir por aventure qui aviegne. 

- Or ne t'esmaier donc, 

fet li preudons, 

car se Nostre Sires voit que tu li requieres pardon de bon cuer.´ il t'envoiera
tant de grace que tu li seras temple et ostel, et qu'il se herbergera dedenz
toi. » 

En tex paroles trespasserent tout le jor, 

et quant la nuiz fu venue si mengierent pain et cervoise qu'il troverent en
l'ermitage, 

puis alerent couchier devant le cors, 

et dormirent petit, 

car il pensoient assez plus as celestielx choses que as terriennes. 

Au matin quant li preudons ot enfoï le cors devant l'autel.´ si entra en
l'ermitage, 

et dit qu'il ne s'em partira jamés jor de sa vie, 

ainz i serviroit son seignor celestiel, 

et quant il vit que Lancelot volt prendre ses armes il li dist : 

« Lancelot je vos comant en non de sainte penitance que vos la haire a cest
saint cors vestez des ore mais, 

et je vos di que tiex biens vos en vendra que jamais ne pecheroiz mortelment
tant com vos l'aiez entor vos, 

ce vos doit mout aseurer. 

Et encor vos commant je que tant com vos seroiz en ceste queste ne mengiez de
char ne ne bevez de vin, et alez toz jorz au mostier oïr le servise de Nostre
Seignor se vos estes en leu que vos le puissiez fere. » 

Et il reçoit cest comandement ou non de penitance, 

et se despoille voiant le preudome, 

et reçoit decepline de bone volenté, 

puis prent la haire qui mout estoit aspre et poingnant, 

et la met en son dos, 

et vest sa robe par desus. 

Et quant il est apareilliez il prent ses armes 

et monte, 

et demande congié au preudome, 

et cil li done volentiers, 

mes mout le prie de bien fere, et qu'il ne lest en nule maniere qu'il ne soit
chascune semaine confés, si que li anemis n'ait pooir de lui maufere, 

et il dit que si fera il, 

si se part de laienz 

et chevauche parmi la forest toute jor jusqu'a hore de vespres sanz aventure
trover qui a conter face. 

Aprés vespres encontra une damoisele qui chevauchoit.i. palefroi blanc, et
venoit grant oirre. 

Et la ou ele voit Lancelot si le salue, 

et li dist : 

« Sire chevaliers ou alez vos ? 

- Certes, fet il, damoisele je ne sai, fors la ou aventure me conduira, 

car je ne sai mie bien quel part je puisse trover ce que je vois querant. 

- Je sai bien, fait ele, que vos querez. 

Vos en fustes jadis plus pres que vos n'estes ore, 

et si en estes plus pres que onques mes ne fustes se vos vos tenez en ce ou vos
estes entrez. 

- Damoisele, fet il, ces.ii. paroles que vos me dites me semblent estre
contraires. 

- Ne vos chaut, 

fet ele, 

vos le verroiz encore plus apertement que vos nel veez ore. 

Ne je ne vos ai chose dite que vos encore bien n'entendez. » 

Quant cele ot ce dit et ele s'en volt aler il li demande ou il porra huimés
herbergier. 

« Vos ne troveroiz, fait ele, anuit ostel, 

mes demain le troveroiz tel com mestier vos sera, 

et lors avroiz secors de ce donc vos estes en doutance. » 

Il la comande a Dieu et ele lui, 

si se part li uns de l'autre, 

et chevauche tout le chemin parmi le bois, et tant qu'il li anuite a l'entree
de.ii. chemins forchiez ou il avoit une croiz qui fu ou departement des.ii.
voies. 

Quant il voit la croiz si fu mout liez de ce qu'il l'a trouvee, 

et dist que meshui sera ilec ses ostiex, 

si l'encline 

et descent 

et osta son hiaume, 

et osta a son cheval le frain et la sele, 

et lesse pestre, 

et oste son escu de son col, 

et s'agenoille devant la croiz, 

et dit ses proieres et ses oroisons, 

et prie celui qui en la croiz fu mis por qui honor et remembrace ceste fu mise
ci qu'il le gart en tel maniere qu'il ne chiee en pechié mortel, 

car il ne doute tant nule chose come il fait le renchaoir. 

Quant il ot fete s'oroison et prié Nostre Seignor grant piece si s'acoute sor
une pierre qui est devant la croiz, 

et il avoit talent de dormir, 

car il estoit las et travailliez del geuner et dou vesllier, 

et por ce li avint qu'il s'endormi maintenant qu'il fu acoutez seur le perron. 

Quant il fu endormiz si li fu avis que devant lui venoit.i. home toz avironnez
de estoiles, 

et avoit en sa compaignie.vii. rois et.ii. chevaliers, 

et avoit une coronne d'or en sa teste. 

Quant il estoient venuz devant Lancelot si s'arestoient 

et aoroient la croiz, 

et fesoient ilec lor afflictions, 

et quant il avoient esté grant piece a oroisons si s'aseoient tuit, 

et tendoient tuit les mains vers le ciel, 

et disoient a haute voiz : 

« Pere des cielx vien nos visiter, 

et rent a chascun ce qu'il avra deservi, 

et nos met en ton ostel en la maison ou nos desirrons tant a entrer. » 

Quant il avoient ce dit si se tesoient tuit, 

lors resgardoit Lancelot vers le ciel 

et veoit les nues ovrir 

et en issoit.i. home a grant compaignie d'anges, 

et descendoit sus ax, 

et donoit a chascun sa beneïçon, 

et les clamoit serjanz bons et loiax 

et lor disoit : 

« Mes ostiex est apareilliez a vos toz, 

entrez en la joie qui ja ne faudra. » 

Et quant il avoit ce fet si venoit a l'ainzné des.ii. chevaliers, 

et disoit : 

« Tu ne m'as pas esté amis, mes guerriers, 

fui de ci, 

j'ai perdu quan que je avoie mis en toi. 

Je te di que je te confondrai se tu ne me renz mon tresor. » 

Quant il ooit ceste parole si s'enfuioit d'entre les autres, 

et crioit merci tant dolenz que nus plus, 

et li hons li disoit : 

« Se tu velz je t'amerai. 

Se tu velz je te harrai. » 

Et cil se depart maintenant de la compaignie. 

Et li hons qui devers les cielx descendoit venoit au plus juene chevalier de toz

et li donoit eles, 

et li disoit : 

« Biax filz or puez voler sus tote chevalerie. » 

Et cil començoit a voler, 

et devenoient ses eles si granz et si merveilleuses que toz li monz en estoit
coverz. 

Si s'en aloit contremont vers les nues, 

et maintenant ovroit li ciex por lui recevoir, 

et il entroit enz sanz plus demorer. 

Einsi avint a Lancelot qu'il vit ceste avision en son dormant. 

Quant il vit qu'il fu jorz il a levé sa main 

et fist croiz en son front 

et se comandoit a Nostre Seignor, 

et dist : 

« Biax peres Jhesucrist qui es verais sauverres et verais conforz a toz cels qui
de bon cuer te reclaiment. Sire toi aor je 

et rent graces et merciz de ce que tu m'as garanti et delivré des granz hontes
et des granz anuiz qu'il me covenist a soffrir se ta grant debonereté ne fust. 

Sire je sui ta creature qui tu as mostree si grant amor que quant l'ame de moi
estoit apareilliee d'aler en enfer et en perdicion pardurable.´ tu par ta pitié
m'en as gité et rapelé a toi conoistre et criembre, 

Sire par ta pitié ne la lai aler fors de droite voie. 

Mes garde moi de si pres que li anemis qui ne bee fors a moi decevoir ne me
truist fors de tes mains. » 

Quant il a ce dit si se redrece en son estant 

et vient a son cheval 

et li met la sele et le frain, 

si lace son hiaume 

et prent son escu et sa lance, 

et monte, 

et se met en sa voie ausi com il avoit fet le jor devant, 

et pense a ce qu'il avoit veu en dormant, 

car il ne set onques a quoi ce puet torner, 

si le savroit volentiers s'il pooit estre. 

Quant il a chevauchié jusqu'a midi si se senti mout chauz, 

tute en sui esguarethe, 

Vint en la cambre plaine de marrement, 

est vus l'esample par trestut le païs que cele imagine parlat pur Alexis. 

« As me, dist il, kil guard pur ton cumand, 

« Mercit, 

mercit, 

mercit 

« E ! filz, dist il, cum dolerus message ! 

la vint curante cum femme forsenede, batant ses palmes, crïant, eschevelede, 

a terre chet pasmede. 

Pur quei portai, dolente malfeüde ? 

tute en sui doleruse, 

Seinurs de Rome, pur amur Deu, mercit ! 

com felix cels ki par feit l'enorerent ! 

« Mercit, seniurs, 

Felix le liu u sun saint cors herberget ! 

Al tens Noé et al tens Abraham et al David qui Deus par amat tant, bons fut li
secles, 

- Messire Yvains. 

- Jusqu'a quint jor. 

« Comant ? 

- Non, sire ? 

- Comant ? 

- Dame, fet il, vostre merci ; 

- Nenil, qui bien esgarde droit ; 

- Et qui le cuer, biax dolz amis ? 

- Dame, mi oel. 

- Et les ialz, qui ? 

- La granz biautez que an vos vi. 

- Dame, tant que amer me fet. 

- Amer ? 

Et cui ? 

- Vos, dame chiere. 

- Moi ? 

- Voire voir. 

- An quel meniere ? 

- An tel que graindre estre ne puet ; 

En tel que de vos ne se muet Mes cuers, 

An tel qu'aillors pansser ne puis ; 

En tel que toz a vos m'otroi; 

An tel que plus vos aim que moi ; 

En tel, s'il vos plest, a delivre, Que por vos vuel morir ou vivre. 

- Oïl, voir, dame, vers toz homes. 

« Merci, messire Kex, merci ! 

Volentiers, sire 

- Vostre merci, sire » 

« Comant ! 

- Tex con tu voiz ; 

- Et tu, comant ? 

« Dameisele, de ça, de ça ! » 

- Volentiers, sire, 

Quel part ? 

- Fors de cest bois, Jusqu'a.i. chastel ci selonc. 

- Oïl, 

- Avanture, por esprover Ma proesce et mon hardemant. 

« Haï ! Con vaillant soldoier ! 

« Et vos, qui ? 

- Ha ! Dex, fet il, por quel forfet ? 

- Oïl ! 

- Comant ? 

- Oïl, sire, a la moie foi : 

- Sire, se Damedex m'aït, Por le fil au roi Urien. 

Vostre merci de la promesse Que volantiers la feroiez ! 

« A boen eür ! » 

- Oïl, s'il vos vient a pleisir ; 

Ça, mes armes et mon cheval ! 

- Oïl, voir, dame. 

- Toz quites, dame ? 

- Je non, 

« Par ci, tot droit. » 

« Dex, aïe ! 

- Et vos, sire, ou j'ai esperance, Que bien m'an porriez oster ! » 

- Por coi ? 

- Comant ? 

Mes por neant, 

Et vos, comant ? 

- Desdaing, sire ? 

- Dahait, fet il, qui el vos quiert Ne qui foi ne ploige an requiert ! 

« Or avant, bele ! 

- Ne je, voir, fet ele, del tuen ; 

Oïl, certes. 

Oïl, 

Espoir qu'Amors s'estoit anclose En aucune chanbre celee, 

Comant ? 

Oïl, et il lui autresi. 

Nenil, 

Nenil, 

« Ha, las ! Quel mescheance ! 

- Comant ? 

- Mes ge. 

- Mes ge » 

« Comant ? 

- Oïl, voir, 

- Naie, par ma foi, 

- Dame, fet il,.v..c. merciz ! 

- Non, fet ele, que g'en ferai Avoec vos ma puissance tote. 

Or au cerchier par toz ces engles, 

Boen ? 

Voire le meillor des buens ! 

Mes il n'avoit en la entencion N'au cors n'a la procession, 

Cent mars ? 

Voire, plus de cent mile. 

Oïl, voir, por ce que je l'aim. 

- Tel, fet il, qui mout m'a pleü. 

- Pleü ? 

- Nenil, 

- Por coi ? 

- Por aler aprés lui. 

- Aprés lui ? 

Ez vos ja la dame changiee : 

- Et quex, biax fix ? 

Nenil nient ! 

- Ba ! quex covens, biax fix ? 

- Jo ? 

oïl. 

- Sire, voire, 

- Sire, volentiers. » 

- Coment ? 

- Sire, oie, 

Naie voir, 

« Dix ! fait il, con grans damages de si bele mescinete, s'il l'ocient ! 

- Oïl, 

Ma dehait qui vos en croit, ne qui ja li dira ! 

- De par Diu ! » 

- Sire, fait Aucassins, grans mercis ; 

- Sire, fait Aucassins, grans mercis ; 

Dehait ore qui por vous i cantera, biax sire ! 

- Oïl, 

Nenil nient ! 

- Nient, 

- Oie, 

- Et tu de quoi, frere ? 

- Sire, fait il, grans mercis, 

« Oïl, grande. » 

- Sire, volentiers », 

- Oïl, sire, 

- Oie, fait il, volentiers. » 

Es vous Nichole au peron, 

- Sire, oie, 

- Aprés un cerf, qui m'a lassé. 

Atant, es vos lor escuier, Qui s'en venoit o le destrier. 

Qant il le vit, es le vos lié : 

- Dex ! dist Tristran, quel departie ! 

- Sire, dist Yseut, grant merci ! 

Quel mervelle que l'en si toise ! 

- Sire, poor. 

- Sire, porqoi ? 

Par quels raisons ? 

- Sire, porqoi ? 

Quel mervelle Qu'il ne me lesent an pes eure ! 

Atant estes vos Pirinis : 

- Sire, fait il, vostre merci ! 

Atant es vos le roi Artus : 

« Por Deu, roi Marc, un poi de bien ! » 

- Sire, fait il, vostre merci ! 

- « De Carloon, filz d'un Galois. 

- La bele Yseut : 

Atant es vos Yseut la bele. 

Pres qu'il ne chiet de sor la planche, 

- Sire, fait el, vostre merci ! » 

- Tristran ? 

- Je, voire, et conneü. 

- Et qui o lui ? 

- Cil son ami. 

- Ami ? 

Et qui ? 

- Dan Governal. 

Par la fenestre De la chanbre ; 

- Un marc d'argent. 

- Et plus assez que la pramesse, 

Mais por noient ; 

Dieu merci que or vos avons. 

oïl, 

li ainznez de cels qui les sivoit 

- Oïl, 

- Certes, fet il, nanil. 

- Certes, fet Hestor, nanil, 

- Sire, fet il, nanil, 

- Certes sire nanil, 

- Sire, fet li vaslez, oïl. » 

- Et je ausi, 

- Coment, 

et quant il la virent venir si se leverent contre li, 

Por ce que Galaad i girra et vos o lui. » 

« Sire, fet Boort, mes ge, 

- Oïl, 

Et se aucuns demandoit de quoi il vesqui dedenz icelui terme por ce que point de
viande n'avoit trovee en la nef.´ a ce respont li contes que li hauz sires qui
de la manne repeut ou desert le pueple Israel, et qui fist de la roche eve issir
por boivre.´ sostint cestui en tele maniere que chascun matin si tost com il
avoit s'oroison fenie, et il avoit requis le haut mestre et dit qu'il ne
l'oubliast pas, mes son pain li envoiast come li peres doit fere a son fil.´ 

- Sire, fet il, oïl 

« Oïl, 

Tout celui jor furent devant Lancelot cil de laienz, et le tierz jor et le
quart. 

« Diex quel domage de cest chevalier qui tant sembloit vaillant et preudom, et
tant estoit biax, 

- De quoi ? 

?? - Certes, fet il, nanil. 

- Volentiers », 

- Nanil, fet il, se vos nel me dites. 

En la cité de Sarraz ou palés esperitel. 

Por ce qu'il n'i est mie serviz ne honorez a son droit par çax de ceste terre. 

- Por ce, fet il, que je ne voil, 

« Por moi fere chevalier », 

- Nanil, 

- Nanil, 

- Oïl, 

- Oïl, 

- Sire, 

oïl bien, 

é estevus chaschuns se fud mellez á sun cunpaignun, 

« Cument ? 

« Cument ? 

« Ol ! 

« Ol ! 

Un petit, ki guarded noz berbiz. » 

Si cume David nuveles demandad, estevus Goliat ki en vint de l'ost as
Philistiens 

« Cument ? 

E par ces enseignes que ambdui tes fiz en un jur murrunt. 

« Nun fis, 

« Samuel ! 

Samuel ! » 

é cum tut issi l'ourent fait, estevus les vaches ki vunt dreit le chemin vers
terre de Israel. 

« Assemblez vus tuit en Masphat, 

é apres : 

« Ba ! 

Estevus Saül, ki de ses cultures repairad, 

« Deus, quel doel de prodome ! » 

« Deus, quel doel de baron ! » 

As vus Marsilie en guise de barunt. 

As vus Rollant sur sun cheval pasmet E Oliver ki est a mort naffret. 

Par tel amur as les vus desevred. 

« Deus ! meie culpe vers les tues vertuz De mes pecchez, des granz e des menuz,
Que jo ai fait dés l'ure que nez fui Tresqu'a cest jur que ci sui consoüt ! » 

Ais li un angle ki od lui soelt parler, « Barons franceis, as chevals e as armes
! » 

Uns Sulïans ki ad dit sun message : 

Deus ! quel baron, s'oüst chrestïentet ! 

« Oïl, 

« Sire, vostre mercit ! » 

Ais vos le caple e dulurus e pesmes ; 

As li devant un soen drut, Gemalfin ; 

As li Alde venue, une bele damisele ; 

Ais li devant uns chevalers, Tierris, Frere Gefrei, a un duc angevin. 
