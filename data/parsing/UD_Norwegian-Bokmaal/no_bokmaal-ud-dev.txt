Dommer Finn Eilertsen avstår, selvfølgelig bevisst, fra å «sette ord på» det
inntrykk retten for sitt vedkommende måtte ha dannet seg av de handlinger retten
finner bevist og av lovovertrederen. Dommeren lar gjerningsbeskrivelsen tale for
seg uten karakteristikk og uten å ty til de moralsk fordømmende ord. 

Den ene av de to meddommere, Espen Thomassen, finner åpenbart rettens nøkterne
tone og saklighetsnivå uforståelig, nærmest ikke til å leve med: Dette uaktet at
også han selv har underskrevet dommen. Allerede søndag 11. oktober ser vi i
Aftenposten Espen Thomassen på vei ut av tinghuset i Oslo, ferdig med sin
meddommergjerning, fotografert i farger over syv spalter, bærende på en veske
med sine notater og solbriller og med et passe vemodig-aggressivt uttrykk i
ansiktet. Thomassen er på vei til sin neste gjerning. Gjerningen er å berette
for verden hvordan han, meddommeren, opplevet tiltalte og prosessen. Det ble
rene ord: «Han var et notorisk rovdyr. Det var grusomt å høre på.» 

Aftenpostens oppslag i denne sak representerer et skille i norsk
kriminaljournalistikk. Vi skal heretter forvente i mer omtalte saker ikke bare å
bli kjent med domstolens faktabeskrivelse og rettslige vurderinger; helst
samtidig, eller i hvert fall snarest mulig, må vi få, etter hvert kreve å få, en
beskrivelse fra i hvert fall én meddommer hvordan saken for vedkommende har vært
opplevet. Som vi spør, vil vi også få svar. I rene ord. Meddommerens lovbestemte
posisjon innen retten utvides til en ekstern og selvvalgt, etterfølgende
forkynnelsesfunksjon om meddommerens egne standpunkt og oppfatninger. 

Det er naturlig, når vi nå har fått det første eksempel, at spørsmålet stilles
hvorvidt dette er en utvikling vi ønsker. Eksempelet kommer, av alle medier, i
Aftenposten, som i sitt utrolige mangfold og med sitt alvor vel må vurderes som
landets mest seriøse avis. Og Aftenposten leverer, også her. Oppslaget
representerer en nærmest genuin journalistisk åpning på den nye tid: I en litt
stakkato og hjerte-arytmisk tone beskrives Thomassen hvordan også han nærmest
oppleves å være et offer(!). Offeret får fritt og ustoppelig frembringe sine
samvittighets-aggressive og aksjonsivrige tirader mot tiltalte: «...han
behandler menneskene som dyr». Hvordan behandler meddommeren dyr? Og hvordan
behandler han et menneske? 

At meddommeren nærmest mini-portrettintervjues som en meddommer i
samvittighetskval, gjør ikke saken enklere, ikke mer forståelig. Sparket mot
tiltalte blir ikke mildere selv om det er et samvittighetsspark; kanskje verre.
Det blir mer forsettlig. Det blir et spark som straff, i moralens navn og på
vegne av oss alle. Det er et spark i strid med våre rettsprinsipper, det er
statens myndighetsorgan som straffer, ikke den enkelte meddommer etter utført
jobb i statens tjeneste, ikke meddommeren som: «...ønsket å tro på ofrene», ikke
meddommeren som under sakens gang «leste...om saken i avisene», formentlig da
mest Inge D. Hanssens kommentarspalte «i retten» i Aftenposten, en spalte der
det almene fordømmelsesnivå sjelden er lavt. 

Meddommerens utspill har en selvfølgelig smitteeffekt. Jeg føler meg også selv
litt smittet; jeg spør: Er det flere rovdyr i denne sak? Fremtrer meddommerens
beretning som troverdig? Nærmere spesifisert: Er det mulig å leve som voksent
menneske på Søndre Nordstrand i Norge i dag og å være totalt mentalt uforberedt
på hva en kvinne utsatt for seksuelt overgrep kan ha å berette? Er det mulig å
være uvitende om innholdet i en moralsk-sosial samfunnsdebatt som har røsket opp
i landet flere tiår? Meddommeren etterlyser nå debatt. Etter ti dager i retten
etterlyses den debatt vi andre enten har vært deltagere i, på skole,
arbeidssted, i nabolag, på hobbytreff eller offentlig, eller mer eller mindre
passive og uvillige tilhørere til. 

Så slått ut var meddommeren av det han opplevet i retten, at da han gikk gjennom
sine notater fra rettsforhandlingene, trodde han ikke det som sto der var sant.
Han angir selv å være en person med sterk psyke. Meddommere med svak psyke må
ligge livløse ved tilsvarende rettsforhandlingers avslutning. Aftenpostens
oppslag reiser vesentlige habilitetsspørsmål vedrørende meddommerordningen; det
gjelder tilsvarende for jurymedlemmer. Jeg lar dette ligge, og også spørsmål for
øvrig som naturlig kan stilles. Jeg minner kun om begrepet skjult agenda. 

Oppslaget har intet å gjøre med det man kan kalle gravende journalistikk. Det er
begravende journalistikk. Man går ikke foran med lommelykt for å finne urett;
man går bak og heller pepper i en gjerningsmanns sår, som allerede er åpne og
objekt for samfunnsforakt. Man bryter anstendighet for å si seg enig i det alle
er enige om. Avisen er veivelger i en utvikling der en straffedømts gjerninger
blir en mental unnskyldning for egne overgrep mot gjerningsmannen. Aftenposten
får støtte av Domstoladministrasjonens direktør, Tor Langbach: «Jeg forstår lett
at det gjør inntrykk og er utfordrende å sitte som meddommer i en slik sak. Selv
meddommere med lang fartstid ville blitt berørt av å sitte å høre på historiene
som er kommet frem i denne rettssaken. Dette rører ved de dypeste verdiene og
holdningene vi har.» 

Hva er dette? Skal Domstoladministrasjonens direktør opptre som sosialarbeider
og stryke med hånden en meddommer som ser det som sin plikt for all verden å
fremkomme med sine private straffutmålingsbetraktninger? Er det
Domstoladministrasjonens oppgave å offergjøre også meddommeren? Skal vi synes
synd på vedkommende fremfor å ære ham som valgt innehaver av en av samfunnets
viktigste funksjoner? Viktigst: Skal Domstoladministrasjonens direktør gå ut med
uttalelser i en høyst aktuell, ikke-rettskraftig avgjort straffesak. 

Jeg tar høyde for at Tor Langbach muligens ikke er kjent med i hvilken kontekst
hans uttalelser skal benyttes. Det bør han, hensett til sin stilling, til enhver
tid ha plikt til å vite. For ordens skyld: Jeg har selv tidligere, og nær opp
til hovedforhandlingen, vært forsvarer for tiltalte. Og for at også jeg å komme
med en bekjennelse: Gjennom halvannet års kontakt har jeg ikke en eneste gang
sett rovdyret i ham, dette uaktet de handlinger som har vært grunnlaget for vår
kontakt. Han har i alle fall min respekt, som menneske. Tvisynt ombudsmann 

Stappfulle esker. 

Forsvarsskrift. 

Ombudsmannen 

Borten-biografi. Det blir for snevert når Harald Berntsen bruker tittelen "
Staurberaren " på den første store biografien om tidligere statsminister Per
Borten. 

Ingen av Per Bortens uttalelser gjennom mer enn 50 år som lokalpolitiker,
stortingsrepresentant, statsminister og politisk kårkall er blitt så legendarisk
som da han ved avskjeden som statsminister i 1971 sammenlignet det å lede en
koalisjonsregjering med å bære sprikende staur. Men uttalelsen passet bedre på
situasjonen enn på personen som kom med den. Per Borten ble valgt som
statsminister etter den borgerlige valgseieren i 1965 fordi flertallet i Høyres
stortingsgruppe mente at han kunne bli den mest samlende regjeringssjefen. Det
varte bare noen få år. Da Regjeringen gikk i gradvis indre oppløsning etter den
nye valgseieren i 1969, var statsministerens uforutsigbare og ustrukturerte
arbeidsstil en del av forklaringen, men langt fra hele. Den altoverskyggende
årsak var at de politiske motsetningene mellom regjeringspartiene, først og
fremst i EF-saken, tæret så hardt på tillitsforholdet partiene imellom at
samarbeidet ikke lenger var liv laga. Bortens tabbe med å skjule for sin
regjering at han hadde vist fortrolige dokumenter til ledelsen i Folkebevegelsen
mot norsk medlemskap i EEC, avgjorde bare tidspunktet for og omstendighetene
rundt et regjeringssammenbrudd som ville ha kommet uansett. Historikeren Harald
Berntsen konstaterer med rette at toneangivende kretser på begge sider i den
uforsonlige EF-kampen mente deres sak var best tjent med at Borten-regjeringen
gikk av. En koalisjon dannet som et samlende svar på et langvarig og
maktfullkomment Ap-styre, møtte sin skjebne fordi det etter hvert ble tyngre
saker som splittet partiene enn som bandt dem sammen. 

Berntsen har påtatt seg en både viktig og vanskelig oppgave. Ikke bare har det
vært et problem, som han selv skriver i forordet, å bli klok på Borten. På
toppen av dette kom de metodiske utfordringer. De fleste andre ledende norske
politikere i de første etterkrigstiårene, som Einar Gerhardsen, John Lyng,
Trygve Bratteli og Kåre Willoch, har skrevet memoarer som danner gode
utgangspunkt for andres kritiske granskning. Det var en fremmed tanke for
Borten. Statsministeren i Norges første brede og varige borgerlige
koalisjonsregjering etterlot seg timelange radiointervjuer med tidligere
Dagsnytt-redaktør Per Bøhn og 70-80 stappfulle esker med usorterte papirer på
loft og i kjeller hjemme på gården i Flå. De fleste som kom i kontakt med Borten
i hans tid som aktiv politiker, eller i den lange kårkallsperioden, skjønner
hvorfor det ble slik. Med få unntak var Borten ingen handlingens mann. Og evnen
til systematikk var ingen fremtredende egenskap ved hans personlighet. Han var
mer opptatt av å lytte, filosofere og diskutere enn av å bidra til sitt eget
ettermæle i form av en arbeidskrevende skriftlig fremstilling. Hans fascinerende
blanding av intellektuell nysgjerrighet, bondeful folkelighet og politisk
uforutsigbarhet gjorde ham til en spennende samtalepartner både for politisk
interesserte og folk flest. 

Berntsens største fortjeneste ligger i systematiseringen av det enorme
kildematerialet. Men det at han i så stor grad har måttet begynne på bar bakke,
er kanskje også en del av forklaringen på at deler av boken bærer mer preg av
forsvarsskrift for en utradisjonell politiker enn biografi med kritisk avstand.
Av og til kan leseren få inntrykk av at Berntsen analyserer Borten litt for mye
i lys av sin egen politiske fortid på venstresiden. Et eksempel på det er
forfatterens overraskelse over Bortens sterke engasjement mot de mange ulovlige
streikene det siste året av hans statsministertid. Et annet er hans forsøk på å
omtale Borten som en sannere sosialdemokrat enn Aps egne ledere. At Borten som
statsminister videreførte og videreutviklet viktige sosiale reformer som
Folketrygden, viser mer om verdifellesskapet over de partipolitiske
skillelinjene i 1960-årenes Norge enn om Bortens eget politiske ståsted. 

Fra statsministertiden nevner Berntsen offentlighetsloven og oppreisningen til
krigsseilerne som viktige saker for Borten. Og fra årene etterpå fremstår kampen
mot politisk overvåking som den tydeligste delen av hans samfunnsvirke.
Engasjementet i disse tre sakene representerer kanskje den mest konsekvente
linje i Per Bortens motsetningsfylte politiske liv. Han fremsto som en
ombudsmann for enkeltmennesker overfor et maktapparat det i egenskap av
statsminister i fem og et halvt år falt i hans lodd å være den fremste
representant for. Dette er en minst like viktig del av Per Bortens ettermæle som
den tvisynte staurbæreren hverken politiske venner eller uvenner visste helt
hvor de hadde. NATO har fått to nye medlemsland 

- Har jobbet hardt 

Albania først 

Albania og Kroatia ble onsdag formelt ønsket velkommen som NATOs 27. og 28.
medlemsland. 

Folk i Albania er stolte over NATO-medlemskapet. Her i Tirana er det hengt opp
et en banner der det står "Albania i NATO". Foto: Reuters 

Det bekreftet USAs utenriksdepartement etter møter med landenes ambassadører i
Washington onsdag. - Vi er innstilt på å ta vår andel av ansvaret for global
fred og stabilitet i steder som Afghanistan, men også i andre deler av verden,
sa Kroatias ambassadør Kolinda Grabar-Kitarovic under seremonien. Den albanske
ambassador Aleksander Sallabanda fulgte opp - Som NATO-medlemsland er Albania
beredt til å ta opp alle utfordringer og ansvar som deltakelsen i alliansen
krever, sa han. 

Både Albania og Kroatia bidrar allerede til den NATO-ledede ISAF-styrken i
Afghanistan. I Brussel blir bekreftelsen fra USA om at alle NATOs medlemsland
formelt har godkjent de nye medlemslandene, tatt godt imot. - Dette er veldig
velkomne nyheter. Albania og Kroatia har jobbet veldig hardt med å møte
alliansens demokratiske og militære standarder, sier NATO-talsmann James
Appathurai. Han påpeker at de to landene har kommet seg videre etter krigene på
Balkan på 90-tallet og nå bidrar til både stabilitet på Balkan og internasjonal
sikkerhet. - De vil nå nyte godt av felles sikkerhet, men også den forpliktelsen
det innebærer å være alliansemedlem, sier Appathurai. 

De to landene vil bli nå få hver sin alfabetiske plass, etter det latinske
alfabetet, rundt møtebordet når alliansens stats- og regjeringssjefer møtes til
NATOs jubileumstoppmøte med en innledende middag fredag kveld i den tyske byen
Baden-Baden. Albanias statsminister Sali Berisha vil ta plass ved
generalsekretærens høyre side, mens USA, ved president Barack Obama, vil sitte
ved den venstre. Kroatias statsminister Ivo Sanader vil også bli sittende høyt
ved møtebordet, mellom Canada og Tsjekkia. Deretter vil de to nye medlemslandene
være med på resten av toppmøtet i de fransktyske tvillingbyene Strasbourg og
Kehl lørdag. Mandag 7. april vil de to landenes flagg få plass sammen med de
andre utenfor NATO-hovedkvarteret i Brussel. Den unevnelige plan B 

Uansvarlig. 

Regjeringspartnerne. 

Revehi. 

Regjeringsspill. Det kan være taktisk lurt av statsministeren å ikke si hva han
vil gjøre hvis de rødgrønne mister flertallet. Risikofritt er det ikke. 

I Knut Nærums elleville valgkampsatire om kaptein Stoltentann og hans mannskap
på piratskipet «Den rødgrønne dame» bryter det ut et kraftig tordenvær hver gang
hun hvis navn ikke kan nevnes, havheksen Siv, likevel blir navngitt. Det virker
som det nesten er like skummelt å nevne plan B - en Ap-regjering i mindretall -
når statsminister Jens Stoltenberg er i nærheten. Så langt har i alle fall
Stoltenberg valgt minste motstands vei når han er blitt spurt hva han vil gjøre
hvis koalisjonen av Arbeiderpartiet, SV og Senterpartiet mister flertallet ved
valget om seks uker. Vel vitende om at det ikke foreligger noe opplagt
regjeringsalternativ dersom Fremskrittspartiet, Høyre, Kristelig Folkeparti og
Venstre skulle få flertall, har statsministeren tydd til det billige retoriske
grepet «hvorfor skal jeg ha en plan B når de andre ikke har en plan A?». 

Stoltenbergs problem er imidlertid at han i andre sammenhenger later som
opposisjonen er mer regjeringsdyktig enn den er. På AUFs sommerleir på Utøya i
sommer sa han at det ville være uansvarlig å tro at de borgerlige partiene ikke
vil greie å samle seg om en regjering dersom de får flertall etter valget. I Ap
er det ikke vanskelig å finne folk som mener det vil være uansvarlig av
Stoltenberg å ikke forberede seg på å styre alene dersom flertallet går tapt, og
det eneste alternativet er at Frp får prøve seg i regjeringskontorene. De
taktiske begrunnelser for å være tilbakeholden med plan B er åpenbare. Ap ønsker
ikke å så tvil om at de tror på ny rødgrønn valgseier. Og partiets valgstrateger
frykter at mange halvhjertede Ap-velgere blir sittende hjemme på valgdagen
dersom de tror en regjering Stoltenberg i en eller annen form vil bli resultatet
uansett hvordan stemmene fordeles. 

Men det er flere forklaringer på at Stoltenberg lar plan B være unevnelig.
Hensynet til regjeringspartnerne tilsier at Ap må bruke all sin valgkampkraft på
det alle tre partiene har vedtatt på sine landsmøter - å gå til valg for fire
nye år med den rødgrønne flertallsregjeringen. I en situasjon der alle kan se
hvor splittet opposisjonen fremstår, blir det viktig å dempe alle
tilbøyeligheter til splittelse regjeringspartiene imellom. Muligheten for å
lykkes med dette når det gjelder politiske saker, kan Stoltenberg bare glemme.
SV har allerede markert sitt nei til oljeaktivitet utenfor Lofoten og Vesterålen
så kraftig at partiet har lite å gå på hvis Ap skulle insistere på en eller
annen form for letevirksomhet når partiets selvpåtvungede tenkepause er over. Sp
har gått nesten like sterkt ut for å beholde kontantstøtten for ettåringer, og
før helgen forkynte partiets frittalende finanspolitiske talsmann, Per Olaf
Lundteigen, at de rødgrønne i neste periode må føre en langt mer fremtidsrettet
næringspolitikk enn den har maktet de siste fire årene. Så hardt presset som de
to minste regjeringspartiene er på meningsmålingene, vil det være naivt å tro at
det ikke kommer flere lignende flagginger i løpet av valgkampinnspurten. Og
siden Ap ikke bare har interesse av å gjøre et godt valg selv, men også at
juniorpartnerne kommer seg noenlunde helskinnet gjennom møtet med velgerne, er
det vanskelig for Stoltenberg å dempe utspillskåte SV-ere og Sp-ere. Desto
viktigere blir det for Ap å være konsekvent i regjeringsspørsmålet. Der er det
også vanskelig å nå frem til velgerne med to budskap samtidig. Men også denne
medaljen har en bakside. Velgere som, i mangel av et bedre alternativ, kan tenke
seg at Stoltenberg og Ap fortsetter å styre landet, men gjerne ser at SV
og/eller Sp forsvinner ut av regjeringskontorene, kan vende Ap ryggen og sette
seg i sofaen dersom de får inntrykk av at Ap satser alt på SV og Sp også i
fremtiden. 

Da er nok Ap mindre bekymret for hvordan partiet eventuelt kan komme til makten
med et ikke-sosialistisk flertall. Venstre-leder Lars Sponheim etterlater ingen
tvil om at han heller vil ha en Ap-regjering i mindretall enn en der Frp er med.
Det vil også KrF-leder Dagfinn Høybråten selv om han ikke sier det så høyt av
hensyn til de velgere han har et sterkt behov for å kapre fra Frp. Samtidig har
både Sponheim og Høybråten gjort det klart at deres partier går til valg for å
bytte ut den sittende regjeringen. Men slik meningsmålingene ser ut før
valgkampinnspurten, vil sentrumspolitikerne ha problemer med å peke på et
levedyktig alternativ. Første, men absolutt ikke eneste, forutsetning er at
Høyre, KrF og Venstre blir større tilsammen enn Frp alene. Regjeringsspillet
fortoner seg dermed som et revehi med flere utganger dersom de rødgrønne mister
flertallet. Sikkert er det imidlertid at Ap ikke, som i 1997, vil spille bort
muligheten for å regjere dersom partiet kan få gjennomført store deler av sin
politikk ved hjelp av skiftende allianser i Stortinget. Plan B eksisterer og kan
bli mer realistisk jo mindre det snakkes om den. Her går de to journalistene om
bord i Clintons fly 

Spiste middag på Kim Jong-il 

Arrestert for ulovlig grensekryssing 

Sa han unnskyld? 

Nord-Korea fornærmet Hillary Clinton 

Eks-presidenten brukte under ett døgn for å få journalistene benådet fra 12 år i
nordkoreansk arbeidsleir. 

Kona sendte Clinton til Nord-Korea Fangene slippes fri Journalister som
forhandlingskort Familiene ber om nåde for amerikanske journalister Tirsdag
morgen landet tidligere president Bill Clinton i Nord-Koreas hovedstad Pyongyang
med ett mål for øyet: å få frigitt de to amerikanske journalistene Euna Lee og
Laura Ling, som ble fengslet i kommunistlandet 17. mars i år, og i juni dømt til
tolv års straffarbeid i en arbeidsleir. 20 timer senere gikk Clinton og de to
journalistene om bord i eks-presidentens privatfly, på vei hjem til USA. 

Clinton ble mottatt med blomster og vennlige håndtrykk da han landet, og dro så
i et møte med den nordkoreanske lederen, Kim Jong-il. Ifølge CNN varte møtet i
én time og ett kvarter, før den tidligere presidenten og hans to medarbeidere
spiste en to timer lang middag sammen med de nord-koreanske lederne. Det ble
også tid til å posere for fotografene, på relativt oppstilt, nord-koreansk vis:
Hva som ble sagt på møtet mellom Kim Jong-il og Clinton er ikke kjent, men
ifølge flere amerikanske medier skal Clintons besøk ha åpnet en kanal for dialog
mellom de to landene, som ikke har et spesielt godt forhold. Nordkoreanske
medier skriver at Clinton leverte en personlig melding til Kim fra president
Obama, men Det hvite hus benekter dette. Samtidig sier flere diplomater og
Asia-eksperter til The Washington Times at det er svært sannsynlig at
Nord-Koreas omstridte atomprogram ble diskutert. Clinton skulle egentlig ha
reist til Nord-Korea helt på slutten av sitt presidentskap, i desember 2000, men
denne turen ble innstilt på grunn av uro i Midtøsten. Nesten ni år senere var
han altså endelig på plass i det lukkede landet, men Clinton og
Obama-administrasjonen hadde på forhånd sørget for å få en bekreftelse fra
nordkoreanske myndigheter på at de to journalistene faktisk ville bli løslatt om
Clinton kom til landet. En kilde nær den amerikanske regjeringen sier til CNN at
USA hadde fått bekreftelse på at de to ville bli løslatt før Clinton ble sendt
av gårde. Kilden understreker at Clintons besøk ikke er av offentlig karakter,
men et privat oppdrag for menneskerettighetene. Avtalen inkluderte ingenting om
å presse Nord-Korea på temaer som landets atomprogram. 

De to amerikanske journalistene Euna Lee (36) og Laura Ling (32) var i
grenseområdet mellom Kina og Nord-Korea i mars i år, angivelig fordi de arbeidet
med en sak om menneskehandel. De ble arrestert 17. juni, og tiltalt for å
ulovlig ha krysset grensen til Nord-Korea. Til tross for at flere amerikanske
myndighetspersoner, blant dem utenriksminister Hillary Clinton, engasjerte seg i
saken, ble de to journalistene likevel dømt til 12 års fengsel i en arbeidsleir
i juni i år. Samtidig skal det den siste måneden ha foregått et intenst politisk
arbeid i det skjulte i Washington D.C. Tidligere i sommer tillot Nord-Korea de
to fengslede amerikanerne å ringe hjem til familiene sine. Da skal Ling og Lee
ha gitt uttrykk for at Nord-Korea ville slippe dem fri om Bill Clinton kom til
landet. Familiene til de to tok så kontakt med amerikanske myndigheter, som da
lurte på om de kanskje skulle sende tidligere visepresident og nobelprisvinner
Al Gore til landet for å forhandle. Gore er en av grunnleggerne av Current TV,
den californiske TV-kanalen de to arbeidet for. Til slutt ble det altså Clinton
som dro, etter godkjenning fra Det hvite hus. 

Flere nordkoreanske nyhetsbyråer melder onsdag at Bill Clinton ba Nord-Korea om
unnskyldning for de to journalistenes oppførsel. - Clinton ga en ektefølt
unnskyldning til Kim Jong-il for de fiendtlige handlingene til de to amerikanske
journalistene overfor Nord-Korea, da de ulovlig tok seg inn i landet, skriver et
statlig nyhetsbyrå. Amerikanske myndigheter avkrefter unnskyldningen på det
sterkeste. Noen ganger ser hun ut som en liten skolejente, andre ganger som en
pensjonist på shopping. Nordkoreansk talsmann om Hillary Clinton 

Clintons oppdrag kom bare to uker etter at Nord-Korea kom med et kraftig
personangrep på hans kone, utenriksminister Hillary Clinton. Det var i grunnen
Hillary Clinton som begynte, da hun kommenterte at Nord-Koreas
atomprøvespregninger lignet på oppførselen til en oppmerksomhetssyk tenåring.
Det nordkoreanske utenriksdepartementet protesterte på det sterkeste på en slik
karakteristikk, og kalte Clinton en «rar dame» som hverken var intelligent eller
særlig diplomatisk. - Noen ganger ser hun ut som en liten skolejente, andre
ganger som en pensjonist på shopping, sa en talsmann for departementet. Dette
til tross, to uker senere var Clinton i landet, og de to journalistene ble satt
fri. Mange håper nå at USA og Nord-Korea kan få i stand diplomatiske samtaler,
for å få en slutt på Nord-Koreas truende atomprøvesprengninger og oppskyting av
diverse raketter. Hillary Clinton er for tiden på en reise til flere land i
Afrika. Onsdag morgen tok hun seg likevel tid til å gi en kommentar om
ektemannens redningsoperasjon for de to journalistene. - De to journalistene er
svært glade for å være på vei tilbake til USA, sa Clinton til reportere i
Nairobi, hovedstaden i Kenya. Hun opplyste at hun har snakket med sin ektemann,
ekspresidenten, som for øyeblikket er om bord i privatjetflyet sitt sammen med
journalistene, på vei til Los Angeles, slik at de to journalistene kan bli
gjenforent med familiene sine med en gang. Clinton sa hun var både glad og
lettet for at de to nå var på vei hjem. Jubilant i spagat 

Høy pris. 

Mistet initiativet 

Støtte fra velgerne. 

Høyre. Flertallet av Høyre-velgerne mener deres parti kan danne regjering med
Frp. Skjer det, blir jubileumsåret en korsvei i Høyres historie. 

125-årsdagen i dag må være en blandet følelse for Høyre. Norges nesteldste parti
har mye å være stolt av fra de beste periodene i sin historie. I tider da Høyre
maktet å overføre honnørordene valgfrihet, mangfold og ansvarlighet til en
praktisk politikk som folk flest opplevde som forbedringer i egen hverdag, var
partiet samfunnsledende. Sist og tydeligst skjedde det under Kåre Willochs
regjering på 1980-tallet, da NRK-monopolet ble opphevet, butikkenes åpningstider
utvidet og boligmarkedet sluppet fri på en måte som avskaffet uskikken at folk
altfor ofte måtte betale penger under bordet for å få kjøpt bolig. Men dagens
jubileum feires i en vanskelig situasjon for Høyre. Tre uker før stortingsvalget
viser meningsmålingene at partiet risikerer å få sitt dårligste resultat siden
starten i 1884. Det er ille nok i seg selv. Enda verre er det at Høyre er i ferd
med å miste sin posisjon som den toneangivende stemme på såkalt borgerlige side
i norsk politikk. Og aller verst må det føles for jubilanten at konkurrenten,
Fremskrittspartiet, har en politikk som på avgjørende områder hverken kan kalles
borgerlig eller konservativ - i alle fall ikke i den mening ledende
Høyre-ideologer har definert sin liberale konservatisme gjennom 125 år. 

Å være nummer to på ikke-sosialistisk side er ikke bare uvant for Høyre. Det er
også skremmende. Det var derfor mer av frykt og nød enn av overbevisning og lyst
at Erna Solberg på landsmøtet i mai åpnet for at Høyre kan danne regjering med
Frp på samme måte som Høyre er villig til å gjenopplive Bondevik-alliansen med
Kristelig Folkeparti og Venstre. Flertallet av Høyres tillitsvalgte var så
skremt av Frps fremgang på meningsmålingene, at Solberg ikke hadde noe reelt
valg. Hun måtte likestille Frp med Høyres tidligere regjeringspartnerne for å
unngå enda mer splid - og i verste fall splittelse - i egne rekker. Den høye
prisen hun og partiet må betale, er at Høyres velgere for første gang i partiets
historie ikke kan vite hvilken politikk Høyre har mulighet til å føre i
regjering. Å være lillebror sammen med Frp er noe ganske annet enn å være
storebror i en høyre/sentrumskoalisjon. Høyre håper i det lengste å vinne på å
være eneste parti som kan samarbeide med alle de partier som etter alt å dømme
trenges for å fravriste de rødgrønne flertallet ved valget 14. september.
Spørsmålet er imidlertid hvor verdifullt dette argumentet er når enigheten
mellom de fire opposisjonspartiene er så begrenset at et regjeringssamarbeid som
omfatter alle, ikke er politisk mulig. 

Uansett er det smertelig for Høyre å ha mistet initiativet til å definere
hvordan en opposisjonspolitikk kan omformes til et regjeringsgrunnlag. Både
under John Lyngs ledelse på 1950- og 1960-tallet og i det svært effektive
samarbeidet mellom den politiske strategen Kåre Willoch og den unike
velgerververen Erling Norvik på slutten av 1970- og begynnelsen av 1980-tallet
var Høyre den ledende kraft i å samle alle ikke-sosialistiske partier i en
felles front mot Arbeiderpartiet i kampen om regjeringsmakten. For Lyng var det
en selvfølge at veien til politisk innflytelse for Høyre gikk gjennom et
forpliktende og tillitsfullt samarbeid med sentrumspartiene. Og selv om Høyre
under Willoch var langt sterkere enn under Lyng, var det ikke Høyre, men KrF,
som var årsaken til at Høyre satt i regjering alene de to første årene etter den
ikke-sosialistiske valgseieren i 1981. 

Når Høyre ikke lenger har styrke til å opprettholde sin posisjon som drivkraft
og spydspiss for et slagkraftig regjeringsalternativ, er det også til begrenset
trøst at flertallet av de velgerne partiet fortsatt har, støtter muligheten for
å regjere med Frp, slik det går frem av meningsmålingen her i avisen i dag.
Alternativet hadde naturligvis vært enda verre for Høyre-ledelsen, men
forklaringen på støtten er neppe at Høyre-velgerne har en sterk overbevisning om
fortreffeligheten ved å sitte i en regjering Jensen. Det er nok heller Frps økte
politiske kjøttvekt som slår ut. Spørsmålet om hvem høyrevelgerne kan tenke seg
at Høyre samarbeider med i regjering, er stilt før, i regi av Rogalandsforskning
i Stavanger. I 2001 svarte 35 prosent at Høyre gjerne kunne regjere sammen med
Frp, mens 40 prosent sa et slikt samarbeid under ingen omstendighet måtte
forekomme. I 2005 var tallene 41 prosent og 28 prosent. I år svarer 51 prosent
av Høyre-velgerne at Høyre godt kan regjere sammen med Frp, 26 prosent at dette
til nød kan skje, mens 21 prosent sier det absolutt ikke må forekomme. Dagens
jubilant har ikke bare havnet i spagat mellom to regjeringsalternativer, men må
også arbeide knallhardt for at det verdigrunnlaget Høyre har vært så stolt av i
125 år, skal bevares i tilstrekkelig mange velgeres bevissthet. Danner Høyre
regjering med et klart større Frp, vil det bli enda vanskeligere å holde den
liberalkonservative fane høyt. Et klarere Høyre 

Luftslott. 

Skjerpet tone 

Handlingsrom. 

Både Siv Jensen og Høyres velgere hjelper Erna Solberg til å bli tydeligere i
regjeringsspørsmålet. 

Erna Solberg er en ryddig politiker. Når hun først har sagt, slik hun gjorde på
Høyres landsmøte i vår, at Høyre kan regjere både med Fremskrittspartiet og med
Kristelig Folkeparti og Venstre, kommer hun til å holde fast på det gjennom hele
valgkampen. Det betyr ikke at begge regjeringsalternativene er likestilte i
Høyre-lederens hode og strategi. Utviklingen i valgkampen, både internt i Høyre
og i forholdet mellom de fire opposisjonspartiene, bidrar til at en
gjenoppstandelse av Bondevik-koalisjonen, denne gangen med Erna Solberg som
statsminister, seiler frem som det minst urealistiske regjeringsalternativet på
ikke-sosialistisk side. 

Høyres drøm om en flertallsregjering av alle fire partiene er forlengst lagt til
side. Nå har til og med det store flertallet av Høyres egne velgere innsett
hvilket luftslott en slik regjering har vært hele tiden. Fortsatt sier riktignok
hver fjerde Høyre-velger at han foretrekker en regjering av Frp og Høyre. Men i
praksis er en slik konstellasjon bare tenkelig hvis de to partiene får flertall.
Ingenting tyder på at det er innen rekkevidde. 

Høyre, KrF og Venstre vil derimot kunne danne en mindretallsregjering, under
forutsetning av at de tre partiene tilsammen blir større enn Frp. Hvor lenge en
slik regjering kan leve, er en helt annen sak. Frp og Siv Jensen har de siste
dagene skjerpet tonen overfor de tre partiene, og spesielt overfor Høyre,
betraktelig. Paradoksalt nok har Høyre store muligheter til å utnytte dette til
egen fordel. Angrepet på Høyre for å ville «gjenføde tidenes mest upopulære
regjering», som Jensen sa til Dagsavisen i går, er sikkert god musikk i ørene på
Frps kjernevelgere. Men for velgere som primært er opptatt av at de rødgrønne
skal få avløsning, vil denne form for intern krigføring kunne virke negativt for
Frp. Det er tross alt Høyre, og ikke Frp, som fremstår som det tryggeste
alternativet for velgere som fortsatt legger noe meningsfylt i ordet borgerlig.

Det viktigste bidraget til Solbergs økte handlingsrom foran den siste
valgkampuken, har hun likevel fått fra sine egne. Når hver tredje Høyre-velger
vil ha en trepartiregjering, og aversjonen mot Frp er så stor at 18 prosent
mener det beste alternativet er en ren Høyre-regjering, er ikke Solberg lenger
så svinebundet som hun var på landsmøtet. Da var risikoen for en dyp splittelse
i partiet overhengende hvis hun ikke satset like sterkt på begge
regjeringsalternativene. Nå avviser Solberg suverent å svare på hvilken
regjering Høyre bør være med i. I stedet snakker hun om hvilken politikk Høyre
skal føre. Det er ikke vanskelig å høre at den politikken ligger nærmere KrF og
Venstre enn Frp. Tynnslitte nerver 

Frp og Høyre. 

Halvorsen. 

Visjon og virkelighet. 

Sponheim. 

Skiftende meningsmålinger bringer nervene i høyspenn i alle partier i
valgkampinnspurten. 

Sjelden har så mye stått på spill for så mange partier tre dager før et valg.
Høyres satsing på to regjeringsalternativer har vært nødvendig, men er samtidig
et risikofylt dobbeltspill. Høyre fikk panikk da bildet av Erna Solberg sammen
med Dagfinn Høybråten og Lars Sponheim i VG ble tolket som et tegn på at partiet
hadde valgt bort Frp til fordel for en gjenopplivning av Bondevik-alliansen. Det
passet dårlig at et slikt inntrykk festet seg før velgerne hadde sagt sitt. 

I Fremskrittspartiet sprer de nå historier om hvor mye Høyre satset for å få
tatt et bilde av Solberg sammen med Siv Jensen for balansens skyld. Men da
bildet endelig ble tatt i Stortingets vandrehall, benyttet Jensen anledningen
til å spille forurettet på en måte som antagelig skadet Frp mer enn Høyre. Da de
to møttes i NRK i går kveld, var tonen mer saklig. Dermed har Frp igjen utøvd
dobbeltkommunikasjonens kunst partiet mestrer så godt. Men slikt kan slå kontra.
Da er det godt for Frp å vite at de risikerer mindre enn mange av konkurrentene.
For Frp har lenge innstilt seg på at 2013 er et mer realistisk tidspunkt for å
komme i regjering enn 2009. Da kan det være lurt å satse på kjernevelgerne selv
om det skulle koste noen prosentpoeng ved valget. 

Det rødgrønne regjeringsprosjektet er avhengig av at Arbeiderpartiet, SV og
Senterpartiet beholder flertallet. Forsøker de å regjere i mindretall, er det
ikke bare en overhengende fare for å bli felt i Stortinget. Regjeringen kan også
smuldre opp innenfra. SV ligger an til å bli det svakeste leddet i kjeden etter
valget, og vil neppe tåle den ekstra belastning en mindretallskoalisjon vil
innebære. Da kan vi se slutten på Kristin Halvorsens karrière som toppolitiker.
Denne faren ser nok SV-lederen selv. Halvorsen er vanligvis en av landets mest
klartenkte og humørfylte politikere. Men nå er hun i ferd med å miste hodet. Det
slår mest tilbake på Halvorsen selv når hun i VG TVs partilederdebatt i går sa
at det er farlig for land og folk om de borgerlige kommer til makten. 

Jens Stoltenberg har det litt enklere. Ap ligger an til å gjøre et godt valg, og
vil ikke få hovedskylden hvis det rødgrønne prosjektet ikke tåler møtet med
velgerne. Men også han merker presset. Det stemmer dårlig med hans visjon om å
gjøre integrering til sitt politiske hovedprosjekt når han ikke klarer å vinne
en TV-duell mot Siv Jensen om asyl- og innvandringspolitikk. På dette
saksfeltet, som er Frps hjemmebane, hemmes Stoltenberg av frykten for å støte
fra seg den delen av Aps grasrot som synes det er greit at Ap-politikere som Jan
Bøhler og Rune Gerhardsen legger seg snublende nær Frps retorikk. 

Dagens meningsmåling viser at Venstre igjen er farlig nær sperregrensen, og
Bergensavisen har to dager på rad hatt målinger for Hordaland der Lars Sponheim
er avhengig av utjevningsmandat for å bli gjenvalgt til Stortinget. Skolevalget
peker mot et bedre resultat for Venstre, men Sponheims tanker om at en regjering
av Høyre, KrF og Venstre kan støtte de rødgrønnes budsjettforslag i Stortinget i
høst bare for å bli sittende, kan virke farlig defensiv for potensielle
venstrevelgere som er mest opptatt av å bli kvitt de rødgrønne. Mange
partiledere trenger å gjøre en god innsats i kveldens partilederdebatt på NRK -
Lars Sponheim kanskje aller mest. Tilbake til hverdagen 

Helse. 

Vandrehall. 

Vikarstyre. 

Fem uker i valgseierens glans er over for de rødgrønne. Nytt program og nye
statsråder er på plass. Nå kommer det an på resultatene. 

Statsminister Jens Stoltenberg snakket med Heidi Christine Myrvold Øverland
(f.v.), Annika Alexandersen og Juni Høiseth fra Capio Anoreksi Senter i
Fredrikstad i Stortingets vandrehall i går. 

Statsminister Jens Stoltenberg tok støyten selv på Stortingets første arbeidsdag
med ommøblert regjering. I gårsdagens muntlige spørretime fikk han et klart
forvarsel om at opposisjonen vil følge nøye med på to av de saksfeltene
Regjeringen selv har lagt stor vekt på - helse og arbeid. Starten kunne ha vært
bedre. Den nye helse- og omsorgsministeren, Anne Grete Strøm-Erichsen, var
bortreist, til tross for at hun skulle ha svart på seks spørsmål i den ordinære
spørretimen. Arbeidsminister Hanne Bjurstrøm tiltrer først om to måneder. I
mellomtiden bestyres departementet av fornyings- og kirkeminister Rigmor Aasrud.
Uten tidligere regjeringserfaring har hun fått så mange arbeidsoppgaver at det
er vanskelig å se hvordan hun kan rekke over alle på forsvarlig og ansvarlig
vis. 

At Strøm-Erichsen tok seg fri på sin 60-årsdag, er en bagatell. Hennes
samvittighetsfulle virke som forsvarsminister, blant annet med jevnlige besøk
til norske soldater i Afghanistan, tyder på at det ikke vil bli arbeidsinnsatsen
som hindrer henne i å oppnå gode resultater i sitt nye krevende departement. Som
erfaren kommunepolitiker, både som ordfører og byrådsleder i Bergen, burde hun
ha bedre forutsetning enn de fleste til å gjennomføre den omfattende
samhandlingsreformen som forgjengeren, Bjarne Håkon Hanssen, satte i gang. En
vellykket gjennomføring av denne reformen vil bli en avgjørende prøve på
Regjeringens handlekraft. Men gårsdagens spørretime bekreftet at bruk av private
aktører i helsevesenet også i denne stortingsperioden vil bli et viktig
stridsspørsmål. Ingen er uenig med statsminister Stoltenberg i at det offentlige
må og skal ha hovedansvaret for helsetilbudet i Norge. Men Regjeringen har et
problem når opposisjonen kan påvise at de regionale helseforetakene avstår fra å
bruke ledig kapasitet i privat helsevesen til å hjelpe pasienter, som ikke får
et tilbud de åpenbart har behov for i det offentlige behandlingsapparat.
Menneskers diagnoser er mangfoldige. Det bør også behandlingstilbudet være. 

Høyre illustrerte i går dette på en menneskelig forståelig, men prinsipielt
kontroversiell måte. I spørretimen ba partiets helsepolitiske talsmann, Bent
Høie, statsministeren møte pasienter og pårørende ved det nedleggingstruede
private tilbudet til unge med spiseforstyrrelser, Capio Anoreksi Senter i
Fredrikstad. I Stortingets vandrehall sørget Høyre for at statsministeren ikke
hadde noe annet valg enn å møte dem. Pasientene argumenterer overbevisende for
at anoreksisenteret gir et godt tilbud. Og statsministeren skal så absolutt ikke
forskånes fra å møte representanter for dem som blir påvirket av Regjeringens
prinsipper og beslutninger. Men Høyre og andre som måtte ha planer om å
overrumple regjeringsmedlemmer med uforberedte møter i medienes søkelys, bør
vurdere konsekvensene nøye. For det blir feil hvis noen vinner frem fordi de får
anledning til å presentere sin sak direkte til statsministeren med velgerne som
potensielt vitne, mens andre, som kan ha like presserende behov, ikke får
muligheten. Partier som har ambisjon om en gang å komme i regjering, bør ikke
legge opp til at statsminister eller helseminister overtar helseforetakenes
saksbehandlerfunksjon. 

Derimot er det fullt og helt statsministerens ansvar at det viktigste
departementet for å realisere Regjeringens mål om å få med flest mulig i
arbeidslivet, fortsetter med en vikarierende statsråd i to måneder til.
Stoltenberg innrømmer at økningen av sykefraværet er foruroligende høy.
Nav-reformen er langt fra gjennomført, og i høst skal det gjennomføres
avgjørende forhandlinger om fremtiden til avtalen om et inkluderende arbeidsliv
(IA-avtalen). Alt dette krever en statsråd med kraft og autoritet. Hvis partene
i arbeidslivet eller Nav-etaten får følelsen av politisk likegyldighet, er det
overhengende fare for at de ønskelige resultatene uteblir. Derfor er det høyt
spill å satse på en politisk uerfaren statsråd i Arbeidsdepartementet. Men det
er enda dristigere å la en like uerfaren vikarstatsråd styre departementet med
venstre hånd. Den eneste trøsten er at Stoltenberg har en god grunn til å holde
Hanne Bjurstrøm unna sitt nye departement i to måneder. Hun trenges sårt der hun
er, som forhandlingsleder med nyslått statsrådsautoritet i de internasjonale
klimaforhandlingene frem til København-møtet. Spørsmålet er likevel om
Stoltenberg da burde ha funnet en annen arbeidsminister. At valget tross alt
falt på Bjurstrøm, øker forventningspresset når hun først tiltrer. Fallhøyden
blir enorm for en statsråd som i statsministerens øyne fremstår som så
eksepsjonell at han frivillig velger å la et så viktig departement gå for halv
maskin i to måneder. Den politiske hverdagen kan derfor bli ekstra brutal for
Hanne Bjurstrøm. Det er en start hun ikke fortjener. Pinefull død for den irske
pub? 

Irene diskuterer over mørkebrunt øl. Micheál Martin er på alles lepper.
Helseministeren innfører totalt røykeforbud på pubene i morgen. Mange spår
slutten for publivet. 

Vi skyver opp døren til Mulligan's pub. - Alle vet hvor Mulligan's er, har
omkvedet vært på pubene i Dublin. - Bare gå etter lukten, du kjenner røyken lang
vei. Atmosfæren omfavner oss idet vi åpner døren. Lukten av Irish stew, grovt
brød, blandet med tyktflytende brunsvart øl, rennende nedover glasset og utover
bardisken. Vått tøy som tørker langsomt. Og røyk. Masse røyk. Inne på puben
snakkes det dempet ved de små bordene. En ung mann prøver å gjøre inntrykk på
kveldens utkårede. Foran TV-skjermen følger de fotballinteresserte Manchester
Uniteds bitre ferd mot undergangen i europacupen. I baren tappes det ustanselig
mørkebrun Guinness. Sjelen finner hvile når man setter seg ned ved den generøse
bardisken på Mulligan's. Hvorfor skulle vi egentlig noensinne forlate dette
stedet? Men vi er en nykommere på Mulligan's. Nysgjerrige blikk følger oss, og
etter et par minutter er praten i gang. Brian Gormley fyrer opp en pipe og vil
vite vårt ærend. - Aha, norsk journalist. Røykeforbudet? Huff, ja. Jeg håper du
virkelig forteller nordmennene hva vi synes om det. Denne Michea´l Martin må da
være en mann fullstendig uten sans for livets gleder? Han forstår ingenting av
livet på en pub, sier han. - Det finnes nok et element av å komme
kompensasjonskrav i forkjøpet her. Regjeringen har fastslått at røyking er
farlig. Så hvis den ikke endrer loven, vil enhver som ufrivillig blir utsatt for
røyking kunne kreve kompensasjon for skadene. Det er nemlig ikke bare på pubene
den irske regjeringen skal gjennomføre sitt forbud mot røyking. Alle
arbeidssteder omfattes av den nye loven, for å gi arbeidstagerne tilstrekkelig
beskyttelse mot de skader som følger av passiv røyking. Irland er det første
land i Europa som innfører en så drastisk lovgivning. - Hva må mennesker i andre
land tenke om oss, spør Brian Gormley innhyllet i røyk. En ny pint med Guinness
lander på bardisken foran ham, generøst fylt til godt over randen. Et brøl høres
foran TV-skjermen, idet Porto har gitt Manchester United dødsstøtet. Vi trekker
ut på Dublins gater igjen. Veien er ikke lang til neste pub. 75 år gamle Agnes
Duffy trekker sine dype drag inne på Knightsbridge Bar. På bordet står et lite
glass Guinness. Sammen med datteren nyter hun en kveld på puben. - Jeg har røkt
siden jeg var fjorten, smiler hun litt skamfullt. - Så det blir ikke aktuelt for
deg å slutte på grunn av den nye røykeloven? - Å, jo da. Jeg prøver fortsatt å
slutte. Hver eneste uke, sier hun lattermildt. - Dette vil bety at folk slutter
å gå på puben. Kanskje må mange puber legges ned som en følge av denne loven.
Jeg tror ikke folk har fått nok tid ennå til å omstille seg til en så dramatisk
forandring, sier datteren Colette. Agnes er enig. - Nei, jeg er ikke glad for
dette forbudet. Røykerne burde få være i fred på pubene i Irland. Vi går
motvillig ut i regnet igjen, og vandrer langs elven Liffey. Overalt høres vi den
muntre lyden av latter og glade stemmer inne fra pubene. Flammene brenner ivrig
på peisen, og formelig roper oss inn. - Røykeforbudet er tåpelig, sier bartender
Darren på Larnington's. - Men det innføres jo for å beskytte dere som jobber
her? - Ja, men alle som er ansatt her røyker selv, så det spiller ingen rolle.
Forbudet vil føre til masse bråk ute på gatene, der folk vil stå og røyke.
Dessuten vil gjestene bli aggressive og sure. Michea´l Martin er en særdeles
upopulær mann på irske puber akkurat nå. Men det finnes pubgjengere som jubler
over den nye røykeloven. Linda Cullen damper riktignok i vei på sigaretten sin,
men hun gleder seg til i morgen. - Da skal jeg slutte å røyke. Tror jeg. Jeg er
glad for forbudet. Jeg tror det vil være fint for alle dem som vil slutte å
røyke. Det er alltid så vanskelig når man går på puben og blir fristet.
Venninnen Noreen Walsh er overhodet ikke enig. - Jeg elsker røyken min. Og
hvordan skal dette gjennomføres? Er det virkelig noen som tror at bartenderen
vil anmelde gjestene sine til politiet? Nei, alt glir nok tilbake til slik det
alltid har vært etter et par måneder. Da har regjeringen fått den
medieoppmerksomheten den er ute etter. - Men det vil komme mange nye folk på
pubene nå som det ikke blir lov å røyke lenger, innvender Linda. - Alle de som
ikke røyker i dag vil få mer glede av puben. Jeg kjenner mange som allerede har
sluttet å røyke. Røykerne roper høyest, men jeg tror folk flest egentlig er
glade for forbudet. Kvelden blir natt. På Corgartys er det høy, irsk
folkemusikk, jubel og trampeklapp. Etter hvert som klokken drar seg forbi ett om
natten, siger ungdom inn på det populære stedet. De fire musikerne damper
intenst oppe på scenen, og er innhyllet i røyk. Micheál Martin er en modig mann.

Museumsparadokser 

Verdensarv. Aldri har så mye fortid og samtid vært ivaretatt på museer. Selve
vår sivilisasjon er blitt det museet vi bor i. Hvorfor preges vi da av
historieløshet? 

Jeg skal ikke kaste meg inn i norsk museumsdebatt, den lever fint her i avisen
uten meg. Men når det nå sies at museene må fornye seg, stusser jeg litt. Må de
virkelig dét? Jeg synes de er ganske nye, alle sammen, tidligst fra 1500-tallet.
Før den tid fantes ikke ett museum i verden. Først på 1800-tallet ble museer
vanlige foreteelser. Jeg synes dessuten at et skikkelig museum skal være litt
kjedelig. Det er pussig med museer. Jeg har ikke tall på hvor mange jeg har
besøkt, men det er bare en håndfull utstilte gjenstander jeg husker. Jeg har
sett tusen potteskår. Jeg husker ikke ett. Allikevel fortsetter jeg å gå i
museer. Ganske hastig gjennom flere av salene. Ofte er museumsbygningen
interessant i seg selv, alltid finner jeg noe minneverdig, alltid har jeg glede
av å komme ut igjen. Da befinner jeg meg fortsatt i et museum, synes jeg, i et
bymiljø som også er ivaretatt, mer eller mindre nennsomt. 

Skal man se Leonardos berømte veggmaleri av Jesu siste måltid med disiplene,
nytter det ikke lenger å spasere gjennom Milanos gater og tro at man slipper inn
i det gamle refektoriet hvor munkene i sin tid satt til bords med skikkelsene på
fresken. Det er slik " Nadverden " er tenkt, som en utvidelse av det lille
rommet, som en utvidelse av dominikanernes daglige bordfellesskap. Det var
derfor jeg ville se det om igjen, ikke fordi det var blitt restaurert siden
sist, og ikke fordi noen røverroman av Dan Brown hadde inspirert meg. Apropos
ham: Jeg måtte snu i døren. Billetter må bestilles minst én måned i forveien, sa
damen i luken. De skuelystne slippes nøye planlagt inn til klenodiet i puljer på
25, hvert 45. minutt, syntes jeg hun sa. Det kom en busslast med japanere til
klosteret mens jeg sto der. De måtte fordeles på to puljer. Billetter hadde de
bestilt for et halvt år siden. Takk for meg, og hils Leonardo! Langsomt
risikerer universalgeniets mesterverk på veggen å forsvinne. Prosessen har
pågått siden han malte det for over 500 år siden, og mye rart har vært gjort for
å stanse forsvinningsnummeret. Også den nyeste restaureringen har vært
kontroversiell. Men snart blir det forbudt å puste der inne. Det er blitt ett av
kulturbevaringens paradokser at meningen med å fremvise verdensarven trues av
arvens egen attraksjon i verden. Enkelte skatter er blitt mer tilgjengelige enn
de tåler. Det er ikke bare de slemme naturkreftene som truer Venezia. Også
turismen utsetter eventyrbyen for slitasje. Men paradokset er dobbelt:
Masseturismen er også den eneste kraft på kloden som " naturlig " genererer
penger til bevaring. Hvorfor bevilge bevaringspenger til skatter som ingen skal
få se og oppleve som felles kulturarv? 

Museene i verden skriker etter bevilgninger. De er vår hukommelse. De tar vare
på fortiden, og må selv tas vare på. Men samtiden blir fortere fortid enn
noensinne. Vår tid går fortere enn tidligere tider. Derfor har vi noe så
paradoksalt som et museum for samtidskunst. Derfor har vi forlengst plassert
dampmaskiner og elektriske sporvogner på museene, symaskiner, vaskemaskiner,
månelandingsfartøyer. Vi samler på oss selv. Her i Milano står nye vesker i
utstillingsvinduene, nye sko, nye slips, som om det ikke var ferske merkevarer
vi ble tilbudt, men de mest bevaringsverdige museumsgjenstander. Vi har lært det
av Holocaust og Hiroshima, det skal ingenting til, med ett tastetrykk kan
kulturer og folkeslag, erindringer og levende liv være utradert. Desto mer
paradoksalt at politikk og pedagogikk har historieløsheten som rettesnor. Enda
vi ingenting gjør som ikke er historisk betinget. Det beste, de viktigste
lærdommene, lærer vi ikke noe av. Enda vi bor i byer og land som er våre vitale
museer. 

Jeg ser at ruinene i Baalbek snart risikerer å bli ruiner igjen, rester av
rester i Libanon, levninger som snart ikke har sten på sten tilbake av felles
kulturerfaring, egyptisk, gresk, romersk, et museum utendørs. Plaffes det ned,
er det også av historiske grunner. Ondt blod er også et arvestykke. Levende, men
uten lærdommens livgivende vekst. Hver dag fører jeg mitt personlige museumsliv.
De nærmeste dager skal jeg gjøre det i Mantova, midt i 1300-tallet, likeledes i
Bergamo, Verona, Venezia. Jeg skal være blant de få som lever. Men jeg skal
spise mat etter århundregamle oppskrifter, hilse i urgamle høflighetsformer på
folk jeg ikke kjenner. Italia er som et museum. Her kommer historiens tog meg i
møte, et opptog av døde, av dem som levde. De er hva vi blir: I beste fall
lærerike potteskår. 

Jeg går til Museo del Castello Sforzesco i Milano. Frivillig. Istedenfor å se "
Nadverden " av Leonardo. Passerer fragmenter av lombardisk middelalder, et
søylekapitél her, en gotisk figur der. Akkurat så kjedelig skal et museum være.
Til randen oppfylt av gjentagelser, av det som var normalt. Slik er det også med
leiligheten fra Wessels gate, rekonstruert på Folkemuseet på Bygdøy. Slik blir
det trivielle unikt. Men så står jeg der, plutselig, like overfor Michelangelos
svanesang, hans Pietá Rondanini, et ufullført verk i marmor, som han arbeidet på
i sine fem siste leveår, trolig også i sine aller siste dager, til han døde
nesten 89 år gammel. Antagelig måtte Michelangelo ha oppgitt det, også dersom
han hadde fått mer levetid. Han løser knapt noe oppdrag, skal ikke levere, har
ikke deadline. Gubben eksperimenterer, forsker for sin egen del i lutter kamp
med materien, med sitt eget talent. Enda han har gjort det før, sogar i samme
stil. Kristi legeme hengende, dødere enn dødt, holdt oppe av en skikkelse som
skal bli en altfor sped jomfrumor. Det er virkelig verdensarv. Vårt varige
museumsliv. Borat sårer nasjonens stolthet 

Ville protestere. 

En " norsk " reaksjon. 

Et rikt land. 

Sacha Baron Cohen har fått adrenalinet til å flomme i Kasakhstan. Hadde det vært
annerledes i Norge, hvis filmen om Borat hadde gjort narr av budeier og
hardingfele? 

Melonas kan spøke med norske bunader. Kanskje ville ikke utenlandske komikere
blitt like godt mottatt. 

- Et svin av en mann, sa Kasakhstans London-ambassadør om Borat. Eller var det
Sacha Baron Cohen han siktet til? Det gjør kanskje ingen forskjell. For i
Kasakhstan er harmen stor. Folk skjønner at de blir ledd av ute i den store
verden, men begriper ikke helt hvorfor. Denne mangelen på forståelse gjelder
ikke bare kasakhstanere som aldri har satt sine ben utenfor det " primitive "
Sentral-Asia. Ukemagasinet Der Spiegel inviterte tre studenter fra Kasakhstan
til å se filmen om Borat i Hamburg. Alle hadde bodd flere år i Tyskland. 

- Et kinobesøk som utviklet seg til tortur, heter det i reportasjen. Mens folk i
salen mistet pusten av latter, satt kasakhstanerne "rette i ryggen og så vantro
på at landet deres ble revet i filler". Da Borat sa at alle kvinner i Kasakhstan
er slaver, tenkte Perisat (24) et øyeblikk på å reise seg og si noe, men ble
sittende. Hun syntes også dårlig om at "nasjonalsymbolet vårt ble misbrukt". Og
hun vil ikke kritisere det autoritære styresettet til landets leder Nursultan
Nasarbajev: - Naturligvis elsker jeg presidenten vår, sa hun etter
forestillingen. Gulsum (28) satt som forstenet og så filmen uten å fortrekke en
mine. - Kasakhstans verdighet er krenket. Grensene for humor er overskredet,
kommenterte hun. Hva kan vi slutte oss til av disse reaksjonene? At
kasakhstanere mangler humoristisk sans? At de kan studere til doktorgraden og
likevel ikke forstå noe av verden omkring seg? 

Såret nasjonalstolthet er en følelse vi her i Norge burde kjenne meget godt. I
mesteparten av sin historie har Norge vært et avsidesliggende og fattig land som
andre smilte litt av. Det er ikke minst derfor vi har en tendens til
kraftpatriotisme og selvskryt. Akkurat som Kasakhstan nå om dagen. Ingen liker å
bli gjort narr av - selvsagt ikke. Men det nytter lite å reagere med forbud og
fordømmelser. En av dem som har tatt poenget, er Bulat Atabajev (52). Han har
like godt invitert Sacha Baron Cohen til Kasakhstan. Innbydelsen kom i et
intervju med den tyske ukeavisen Die Zeit. - Folkene i regjeringen har ikke
humor. All kritikk blir straks oppfattet som hån, sier Atabajev. Selv har han et
avslappet forhold til nasjonens ære: - Hvem i Europa vet vel hvor Kasakhstan
ligger? Mange forveksler oss med Mongolia. Men det gjør ingenting, sier
teatersjefen fra " kulturhovedstaden " Almaty (bedre kjent under sitt gamle navn
Alma-Ata). - Vi har et ordtak hos oss. Når folk kaster stein etter deg, skal du
invitere dem til å spise med deg. Jeg vil gjerne invitere Cohen til en stor
Kasakhstan-rundtur. Og han kan bare drive med påfunnene sine, lover Atabajev. 

Akkurat det siste har neppe støtte fra høyeste hold. Men hvis myndighetene i
Kasakhstan bare kunne senke skuldrene litt, ville de oppdage at oppstyret rundt
Borat også har ført med seg positive ting. For eksempel har internasjonale
medier de siste ukene hatt bred omtale av landet. Mye har dreid seg om olje,
gass og lovende økonomiske utsikter. Uten Borat hadde vi neppe sett særlig mange
artikler om Kasakhstan. Så Sacha Baron Cohen burde egentlig være en velkommen
gjest. Atabajev har serveringen klar: - Hestekjøtt er en spesialitet. Det må han
absolutt prøve. Dessuten må han drikke gjæret hestemelk. Det er sunt for
lungene. Vi har et kursted der tuberkulose blir behandlet med denne drikken.
Hvis Borat hadde fornærmet Norge, hadde noen her i landet invitert ham på
smalehovud? Svak tenkning 

Gavepakke. 

Hektisk. 

2. akt. 

Elementært. Det store statskirkespørsmålet er ikke hva slags kristendom vi skal
ha, men hva slags stat Norge skal være. 

Kirkedebatten er i ferd med å bli underlig. Helt frivillig går Kirken inn for å
redusere egne privilegier. Kirkens egne råd og utvalg sier at det er
problematisk at moderne samfunn blander religion og stat på politisk toppnivå.
Statskirken er ikke bare en uskyldig anakronisme, men et demokratisk dilemma.
Ordningen bør revideres. 

Med slik argumentasjonslinjen inviterer både Gjønnes-utvalget og Kirkemøtet til
prinsipiell politisk debatt om teokrati, demokrati, likestilling og
religionsfrihet. Det er profesjonelt gjort, og ville under normale forhold blitt
oppfattet som en gavepakke til norske politikere. Men hva skjer? Det viser seg
at ledende norske politikere - og LO-folk, av alle - i stedet vil diskutere
teologi. Trond Giske, Martin Kolberg og Gerd-Liv Valla har klart å sabotere den
politiske debatten om hva slags stat vi skal ha - til fordel for en
kvasiteologisk diskusjon om hva slags kristendom vi skal ha. Ifølge
Arbeiderpartiets generalsekretær og lederen i LO kan staten borge for bedre
kristendom enn kirkens ledere. For Gerd-Liv Valla er det viktigere å fastholde
betydningen av overdimensjonerte enkeltsaker knyttet til kjønn og seksualitet
enn å vurdere statskirken som institusjon. 

Sist fredag var det høringsfrist, og avsluttet dermed første akt i dette
underlige skuespillet. Men ved å plumpe ut med Arbeiderpartiets klassiske
styringsvilje har Kolberg og Valla antagelig bidratt til å forverre situasjonen
for statskirketilhengere både i Kirken og politikken. «Det er beklagelig, men
det gir altså en meget klar beskjed om hva dette handler om. Det handler om makt
i Kirken," uttaler biskop Olav Skjevesland. "Giske er reaksjonær," sier biskop
Bernt Eidsvig i Den katolske kirke. Indirekte har Giske, Valla og Kolberg sørget
for å aktivisere hele fløyen av kirkefolk som ikke bekymrer seg for de
politisk-demokratiske sidene ved saken, men for Kirkens selvstendighet. Dermed
er statskirkedebatten - igjen - redusert til et spørsmål om hva som er best for
Kirken: Å være selvstyrt eller statsstyrt. 

Fortsetter dette, betyr det at Norge er ute av stand til å føre en politisk
debatt om forholdet mellom stat og religion. Norge tilhører en meget liten og
pussig gruppe land som blander religion og politikk. Iran, Danmark og
Saudi-Arabia er eksempler på land med lignende styringsmodeller. Det er ikke
lenger mulig å identifisere denne posisjonen som progressiv, hvor gjerne Ap enn
vil. Kanskje er det også feil å fremstille statskirken som en åpen og
inkluderende ordning elsket av folk flest, når den faktisk ekskluderer stadig
flere borgere og ikke vekker synderlig engasjement. Eksempelvis har forvinnende
få av Aps egne lokallag bidratt med høringsuttalelser i denne saken. I 2006 er
statskirken en konservativ innretning uten dekning i demokratiske idealer for
likebehandling av borgere og trossamfunn. Bort herfra, det er vårt mål 

Fåfengt. 

Maskinen som forbilde. 

Økologiske avtrykk. 

Store planer. Noen trodde det var spøk: Plutselig dukket de opp, ut av det blå i
manges øyne, de nye forslagene til atter en utbygging av strøket rundt
Sentralbanestasjonen i Oslo. 

Flere av forslagene vil gjøre Postgirobygget til en dverg, om vi skal tro
tegningene. Prosjektsjef Per Atle Tufte i Rom Eiendom er ikke snau med sine
løfter eller trusler: 90 000 kvadratmeter til 3 milliarder kroner! 

Normalt ville protestene blitt store. Om de blir det denne gang, gjenstår å se.
Kanskje har en form for tretthet bredt seg, etter at all motstand tidligere har
vist seg så fåfengt, først mot den nåværende skamfering av omgivelsene rundt
Oslo S, senere mot et Bjørvika planlagt slik at brukerne kan kjede seg til døde.
Når man har skapt omgivelser preget av den ytterste trøstesløshet, så blir det
egentlig lite å slåss for. De færreste vil føle en tilhørighet, eller at dette
er et miljø med kvaliteter verd noen sverdslag. Hva hjelper det å henge opp
gardiner i helvete? Her gjelder det å komme seg på bussen hjem. Som sagt av
Franz Kafka: "Bort herfra, det er vårt mål". Saktens en fallitterklæring for en
hovedstad, og for politikere uten teft som har latt sin by i stikken. 

De er ikke alene om sin svikt. Verden over, fra Shanghai til Los Angeles, skyter
utvekstene opp i et svulstlignende tempo, i en målestokk som gjør mennesket til
en mygg. I tillegg til de kvadratiske bokser i glass og betong har nye forbilder
kommet til: det teknologiske, der bygningens forbilde er maskinen, eller det
avantgardekunstneriske, der forbildet er nonfigurativ skulptur. Først og fremst
er det megakapitalen som avspeiles, i det som er blitt et interessefellesskap
mellom eiendomsbaroner og en toneangivende retning blant dagens arkitekter, som
gjerne vil vise seg frem med det uvanlige. Hva det spørres mindre om, er hva jeg
som et vanlig menneske og mine sanser trives med, og hva som valser meg ned.
Påfallende lite spørres det også om hva som er praktisk, og hva som sparer
ressurser og miljø. Den nyeste bygningen som er kommet opp i Bjørvika,
glassboksen til PricewaterhouseCoopers, har et rekordartet energibehov: For å
holde volumet under glassfasaden avkjølt om sommeren og oppvarmet om vinteren.
Noe lignende merker jeg i mitt glasshus rett ved, der jeg, som trollet, gjemmer
meg for solen når den kommer, bak tette persienner, så ikke solstrålene skal
gjøre min dataskjerm uleselig. Slik lykkes det upraktiske, det kostbare og det
utrivelige å inngå i en uovervinnelig treenighet, fordi vi arbeider mot naturens
krefter, i stedet for å være på parti med dem. I noen årtier har miljøverntanken
rettet stadig sterkere søkelys mot forurensning, ressursbruk og rovdrift på
naturen. Innen byggekunsten har hovedstrømmen, oppsiktsvekkende nok, gått den
motsatte vei. Bygningene reiser seg som stadig mer avstikkende inngrep i
landskapet, mens harmoni oppfattes av byggeideologene nærmest som uttrykk for
artistisk feighet. Utfordringen er akutt, fordi vår tid er i stand til å sette
et vesensforskjellig kraftigere stempel på omgivelsene enn alle tidligere
epoker. Vi overgår alle våre forfedre gjennom overlegenhet i byggekapasitet og
teknisk rekkevidde, med et utvalg av industrielt tilvirkede materialer og
elementer som før var utenkelig. Overfor et 21de århundre i høykonjunktur er
landskapet ganske forsvarsløst. Bare børsfall og eiendomskrakk kan bringe det
unnsetning for en stakket stund. 

Dermed etterlater vår slekt mer hemningsløse økologiske fingeravtrykk omkring
oss enn noen før oss i historien. Hvordan vi forholder oss til denne
splintringen av landskapet, der nybyggene bevisst tilsikter å rope høyest mulig,
er et spørsmål om sinnelag. De fleste av de toneangivende arkitektene med de
store oppdragene og deres støttespillere synes å være utdannet på en slik måte
at de lovpriser det som splintrer. Ved å være tilstede. Uansett. Fullstendig.
Noe som selvsagt er vanskelig. Umulig. Ikke engang et realistisk, ønskelig mål.
Men jeg prøver allikevel. Jeg prøver å være mer tilstede. Slik som henne. Mer.
Jeg prøver å oppleve. Holde fast i noe. 

Også skriver jeg. Fordi jeg må. For å stoppe opp, observere, sette ord på det
selvsagte. På det jeg ser. For å huske. Bevare. 

Og her ligger jo paradokset. Tenker jeg. Mellom det å være tilstede og det å
betrakte. Og jeg vet at jeg ikke klarer å være tilstede, uten å samtidig trekke
meg unna. Betrakte. Skrive. Men jeg tenker aldri at dette, dette må jeg skrive
om. Fotelle om. Heller kommer stundene tilbake til meg. Etterpå. Mens jeg
bretter klær. Tømmer en oppvaskmaskin. Dusjer. Etter at hun har lagt seg. Gjør
det umulig å ikke skrive de ned. Fordi ordene allerede ligger der. Klare. Og
slik husker jeg. Bevarer. 

Hvordan gjør du det? Hvordan tar du vare på øyeblikk? Minner? 

Enda en dag Forsiktig lukker vi døra. Stille. Blir stående og lytte. Vil hun
være der inne? Bak døren høres romstering. En dyne som flyttes på. En bamse som
snakkes til. Men ingen som roper på pappa. Eller mamma. -Det gikk, nikker vi
lydløst til hverandre. Smiler. Går mot stua. 

På vei gjennom gangen plukker jeg opp en ullsokk. Den som hun tok av seg da vi
kom hjem. Den andre ligger i kurven som henger på veggen. Sammen med lua og
halsen. Akkurat som hun fikk beskjed om. Jeg tar opp lua, lukter på den. Det
lukter Anna. Og snø. Og barnehagen. Fra kjøkkenet hører jeg en oppvaskmaskin som
åpnes. Tilbake i stua løfter jeg opp et nett som ligger i den gule stolen.
Titter oppi. Asjetter. Kopper. En gaffel. Alt i plast. Fra handleturen hun hadde
i ettermiddag. Den som foregikk inne på rommet hennes. Jeg rister litt på
nettet. Og får øye på trekakene hun serverte. På bordet står fortsatt en grønn
kopp fra samme servering. Jeg putter den i nettet, og setter det utenfor rommet
hennes. Der inne er det helt stille. I leketeltet finner jeg tre rosiner. De er
harde. Og sikkert ikke fra i dag. Der inne står også en vannflaske. Og en dukke.
Som har smekke og melkeflaske. Jeg lar det ligge til neste møte. Under bordet
ligger en ball. Jeg kryper ned og tar den ut. Putter den i lekekurven. Kan
fortsatt høre henne rope heia heia. På lekematta ligger det et perlebrett.
Grønne, gule og blå perler sitter fast på toppen. Som i et lite kaos. Eller
blomst, som hun kalte det. Jeg putter det i skapet. Der står allerede boksen med
resten av perlene. Hun har ryddet. I sofaen ligger en bok, jeg legger den i
aviskurven. Bretter det lille teppet som boka lå oppå. 

Det får holde, tenker jeg. Får øye på en en gul legoløve oppi lysholderen. Tar
den ut, og setter meg ned. Med løven i handa. Ser den inn i øynene. Hører
oppvaksmaskinen lukkes. Det holder. Selv om det sikkert er mer. Flere små
prosjeter. Små vitnesbyrd om stunder. Men det kan vente. Til i morgen. Til
fortsettelsen. 

Misunnelig? Jeg trodde jeg ikke lot meg påvirke. Misunne. Av fine bilder. Jeg
blar med lett hjerte gjennom bilder av kaffe og hjemmebakst. Legger kanskje
igjen et lite hjerte. Muligens fordi jeg synes jeg får nok kaffe. Og kaker.
Eller fordi jeg ikke har lyst på boller hele tiden. Faktisk. Og fordi jeg tenker
at bak det lille utsnittet må det jo finnes rot og hyl og støvkorn. Der også.
Hvis ikke må den avbildede kaffen være veldig kald. Tenker jeg. 

Bilder av stilsikre hjem stikker muligens litt dypere. Men ikke mye. For, joda,
jeg har lyst på Omaggio-vaser jeg også. Og sorte og hvite puter. Og tepper med
plusstegn. Jeg har det. Men så kommer jeg på at det er mange ting vi trenger før
total fargekoordinering av leiligheten kan prioriteres. Slik som vårsko i str.
24. Regndress i str. 98. Så kanskje drømmer jeg litt, men konkluderer med at det
er helt greit å ikke få. Og til slutt så minner jeg meg selv på at hjemmet vårt,
det er akkurat det. Et hjem. For oss. 

Nei, jeg trodde ikke at jeg lot meg påvirke. Men i dag, da hele Instagram ble
full av hvite fjell og sol. Av smilende mennesker med røde roser i kinnene og
pulker på slep. Av yndige barn med ski på bena. Da kjente jeg det. Ikke
misunnelsen. Men den dårlige samvittigheten. For mens resten av Norge tydeligvis
tok med seg sine barn ut i løypene, så var vi fortsatt inne. Og så ut på sola.
Uten noen stor plan for dagen. Riktignok snakket vi om å gå ut etterhvert.
Kanskje ake. Det gikk bare litt tregt. Og innen vi kom oss ut, var det langt
over sovetid for hun lille. Så vi puttet henne i vogna og lot akebrettet stå
hjemme. Fant raskt en kafe, og satte oss. Ute. Klar for årets første utelunsj.
Og selv om sola stekte så vi måtte finne solbriller, kaffen var god og mannen
var kjekk. Selv om vi sa obligatoriske ting som - skulle nesten tro det var
påske. Så tok vi ingen bilder. For jeg smiler liksom ikke like pent med dårlig
samvittighet. 

I hvert fall ikke før vi kom hjem igjen. For, mens resten av Instagramfolket
pakket skiboksene sine, stod vi på kjøkkenet. Og laget lammekebab og bulgursalat
med ovnsbakte reddiker og granateple. Så klart. Som jeg tok bilde av og sendte
ut på nett. Sånn i tilfelle jeg kunne misunne noen av de som satt på en slitt
veikro og knasket tørre pommes frites. Bare fordi de dro akkurat litt for sent
fra det solrike fjellet til å rekke middagslaging hjemme. 

Jeg skrev selvsagt ingen ting om at barnet ikke engang ville smake på maten. 

For to år siden I dag er det to år siden i dag jeg gikk nedover bakkene mot Carl
Berner. Retning T-banen. Jeg hadde vært på barselbesøk hos en venninne. Hun som
oppdaget at hun var gravid samtidig som meg. Som egentlig hadde termin akkurat
en uke før oss. Men som bar på en utålmodig jente som kom 10 dager før tiden.
Selv var jeg fire dager på overtid. Passelig klar. Jeg hadde sittet og sett på
det lille mennesket. Sett hvordan hun sparket. Fektet. Gråt. Så vakker. Så
perfekt. Samtidig som jeg kjente at noen sparket inni meg. Flyttet på seg. Og
jeg prøvde å forstå at det lå et like ferdig menneske der inne. Helt likt som
hun som lå foran meg. 

Men nå var jeg altså på vei hjem. Det var fredag og ettermiddag, og jeg skulle
egentlig gå hele veien. Men kjente at kroppen var for tung. For trett, etter
null søvn natten før. Så jeg gikk mot banen. Fremme på perrongen ringte jeg
mannen som var på jobb, forsikret om at ingen ting hadde skjedd. Fortalte at
kroppen var ekstra tung i dag. Spurte om han kunne handle. - Sov litt, sa han. 

Og det gjorde jeg. Sov. Frem til jeg ble vekket av mannen som kom fra trening.
-Sover du enda, lo han. Og ba meg om å sove litt til, han skulle lage middag.
-Vekker deg da. Espen er jo 18 år nå. Pappaen steiker biff til sønnen og sender
ham en tekstmelding før midnatt. Det gnager ham at han brukte litt kjeft. - Jeg
har laget den biffen til deg! Den står klar i kjøleskapet, skriver pappaen. I
meldingen spør han når sønnen kommer hjem. Et par timer senere får han en
telefon. Det er politiet. Beskjeden er at Espen har vært utsatt for en
fallulykke, og tilstanden er alvorlig. Tore hiver seg i bilen og kjører fra
Askøy til byen. 

Elise tar nattbussen. Espen hadde ikke vært å se i det hun kom ut fra Exodus. I
syvtiden vekkes hun av en telefon fra en kompis. - Vet du hva som har skjedd med
Espen? Han ligger i koma, forteller han. Elise føler skyld, og tenker at hun
aldri skulle gått fra ham. Hun sitter hjemme i sofaen og gjentar: «Vi må kjøpe
blomster, vi må kjøpe blomster». Han landet på en moped som sto parkert i
bakgården. Mopedens bagasjeboks var knust. Sammenstøtet hadde vært så sterkt at
biler som sto i nærheten hadde fått skader. I politiets utrykningsrapport står
det: «Klokken 01.41 fikk vi melding fra operasjonssentralen om at en person
hadde falt i bakken fra 5. etasje på Thon Hotell Rosenkrantz (...)
ambulansepersonalet jobbet med vedkommende på stedet. Han skulle være i live,
men hardt skadet. Personen ble fraktet vekk av ambulansen kort tid etter. Det
snødde da vi ankom stedet, og det var ca. null grader.» Hvorfor gjorde Espen
denne livsfarlige manøveren? Hva skulle han på hotellet? Rusmiddelundersøkelsen
viste en promille på 2,4. 

I politirapporten står det ikke noe om hvordan Espen kom seg til 5. etasje. Men
via et vindu tok han seg inn på et rom, ifølge rapporten. Han havnet i
håndgemeng med gjesten, som han ikke kjente. Gjesten hentet resepsjonisten. Da
de kom tilbake til rommet, hørtes knuselyder fra badet. Gjennom vinduet så
resepsjonisten Espen stå på gesimsen. Hun gikk ned i resepsjonen, hentet hjelp
og ringte politiet. Da hun igjen vendte tilbake til rommet og kikket ut vinduet,
lå en person på bakken. Hei, legene har vært her. De sa at de og vi måtte holde
motet oppe. De skulle gjøre alt de kunne gjøre for Espen. Han sa at det så bedre
ut enn ventet. Men det er jo kritisk likevel. Må si at det var god melding. Og
takk for at det finnes gode hjernekirurger, tror også at det finnes engler, de
må ha vært med han under fallet. Mopeden kan ha reddet Espen. Men det er kritisk
der han ligger på Haukeland. I et pårørenderom på intensivavdelingen sitter
pappa Tore midt på natten og venter på beskjed fra legene. På sykehuset
forteller de at heldigvis er Ruby Mahesparan på vakt, hun er en dyktig
nevrokirurg, sies det. Espens mor, Anne Grete, og onkelen er på et familiebesøk
i Steinkjer. Tore må vite om sønnen overlever før han ringer dem. Han tillater
seg ikke å tenke på at gutten hans kan dø. Først neste morgen ringer han. Espen
er operert, men det er fortsatt kritisk. Sønnen har hatt blødning i hodet,
blødningen ble fjernet under operasjon. En del av beinet på høyre side av hodet
er fjernet for å gi hjernen mer plass. Hodeskaden kan føre til hevelse i
hjernen. 

En ny hjerneblødningoppdages på venstresiden neste dag. Det bærer rett på
operasjonsbordet på intensivavdelingen igjen. Espens nærmeste er nå samlet i det
ti kvadratmeter store pårørenderommet i åtte timer. Det er lange timer, tøft å
holde motet oppe, uten å vite. Så kommer nevrokirurgen Christian Helland og to
kolleger inn døren. Pappa Tore synes legene virker oppglødd, det ser ut som de
har gjort noe stort. Det er, etter omstendighetene, gode nyheter. I detalj får
familien informasjon om hva operasjonsteamet har gjort. Det er kritisk, også de
første dagene etter denne operasjonen. Pappa Tore rapporterer på tekstmelding
til Espens onkel i Stavanger: «Hei, legene har vært her. De sa at de og vi måtte
holde motet oppe. De skulle gjøre alt de kunne gjøre for Espen. Han sa at det så
bedre ut enn ventet. Men det er jo kritisk likevel. Må si at det var god
melding. Og takk for at det finnes gode hjernekirurger, tror også at det finnes
engler, de må ha vært med han under fallet.» To uker etter operasjonen, mens han
ligger på nevrokirurgisk avdeling på Haukeland, kommer tegn på at Espen vinner
krefter. På oppfordring kniper og slipper han hånden til en sykepleier. Han
overføres etter hvert til rehabiliteringsavdelingen på Nordås. 

Men kroppen er kraftig svekket etter hodeskadene, det gir tilbakeslag, og han
blir rammet av alvorlige infeksjoner. Etter at han er overført til
rehabiliteringssenteret på Nordås, må han derfor legges inn på nevrokirurgisk på
Haukeland igjen. Dette skjer flere ganger, og på et tidspunkt er både familie og
leger bekymret for hvordan det vil gå. « Nei! » skriver Espen på et ark 33 dager
etter fallet, som svar på et spørsmål om han har det vondt. «Vi var målløse og
gråt av glede», skriver familien i dagboken etter Espens respons. Han er klar
til å kjempe seg tilbake. Han tilbringer 15 og en halv måned på Haukeland
Universitetssykehus, mesteparten av tiden på Nordås. 28. mai 2010 flytter han
hjem til foreldrene på Askøy. Men hvordan blir livet for Espen nå? 

Det er februar 2012. Tre år siden festen og fallet. Espen er tilbake på
rehabiliteringssenteret på Nordås. Han ber oss kjenne på bicepsen, tøyser og
ler. Han er fortsatt en glad gutt. Men Espen har også noe alvorlig på hjertet,
som han gjentar hver gang vi møtes. - Jägermeister og Battery ødela livet mitt,
sier Espen. Etter ulykken tok det åtte måneder før Espen klarte å bruke stemmen
igjen. Han sliter fortsatt med å prate tydelig, ord krøller seg, setninger
slukes, spesielt når konsentrasjonen svikter, eller snusen og tyggisen tar
plass. Pannelappene ble hardest rammet hos Espen, den delen av hjernen som
styrer vår personlighet, blant annet følelser og hemninger. Han ble også blind
på venstre øye og fikk lammelser på kroppens venstre side. Men i fjor høst
parkerte han rullestolen for godt. Nå trener han opp førligheten på
venstresiden, spesielt i armen og hånden. Han gjør knipeøvelser, trener balanse
og styrke. Pågangsmotet imponerer pleiere, fysioterapeuter og leger. Selv kaller
Espen seg « Ironman » . Gjensynsgledener uhemmet, Espen håndhilser mange ganger
når vi kommer på besøk. Det er mars, en drøy måned siden vi traff ham første
gang. Espen viser oss rundt i underetasjen, det er hans boltreplass i
barndomshjemmet på Askøy. Trappeheisen bruker han ikke lenger, sykehussengen
skal snart byttes ut. På veggen henger en United-plakat, oppetter veggen står en
gitar. Han setter seg foran PC-en og synger med: « ... where do we go when we
die? What lies beyond, and what lay before? Is anything certain in life?» Låten
heter «The spirit carries on». Dream Theater er favorittgruppen, forteller han.
Espen spretter opp. Inne på et rom står pianoet. Han lærte å spille da han var
fem. Espen viser at kunsten sitter i de fingrene som virker. 

- Se her, sier pappa Tore. Espen har vært på Hemsedal siden vi traff ham sist.
Der sto han på ski, fra toppen på egen hånd. På en mobiltelefon får vi se en
filmsnutt fra skibakken. - Og hvis jeg klarer å spille gitar igjen med
venstrehånden, skal pappa kjøpe en signaturgitar til meg til 17.000 kroner! - Da
må du trene, Espen. Øve, bevege hånden, bite i deg smerte, sier pappa Tore. Jeg
har verdens beste pappa Musikk og fotball var hobbyene. Han var en
balansekunstner på enhjulssykkel. - For å si det veldig enkelt. Søsteren var
rolig, Espen stikk motsatt. Helt fra han var baby var han mer krevende, sier
pappa. Espen legger hånden på farens skulder. - Å, ja, takk skal du ha da,
pappa, takk, sier han med et smil. - Du er grei og full av humør, Espen, sier
pappa. Sønnen er blitt veldig emosjonell, han finnes ikke sint, påpeker han. -
Jeg har verdens beste pappa, sier Espen. 

Foreldrene tenker fortsatt på natten da ulykken skjedde. - Sprit i store
mengder, det er det som er farlig, det går rett til hodet. Espen er veldig
tydelig på at det ødela for ham, sier pappa Tore. Hvem som kjøpte sprit til
sønnen, vet han ikke. Dersom ungdommer vil ha tak i sprit, klarer de det. - Jeg
tenker ennå på om jeg skulle hentet ham i byen, men han var jo i 20-årsdag ...
og du får litt dårlig samvittighet når du kjefter litt. Så jeg prøvde å lokke
med biffretten og sendte melding. Vi fant forresten ut i ettertid at han hadde
prøvd å svare på meldingen. Han klarte ikke sende. I meldingen takket han for
maten og sa han ville komme hjem, som de andre ... Espen huskeringenting fra
kvelden og ulykken. Men han vet han drakk Jägermeister, blandet med Battery, for
å nøytralisere den sterke smaken. Av en eller annen grunn skulle han inn på Thon
Hotel Rosenkrantz. Kanskje gikk han opp rømningstrappen i bakgården? - Hva
skulle du på det rommet og på gesimsen, Espen? spør pappa Tore. Uten å få svar.
Det er en gåte, det var som om Espen falt inn i et svart hull. Tore lurer på om
Espens balanseferdigheter, i kombinasjon med alkoholen, gjorde ham overmodig. -
Mange gutter på hans alder føler seg udødelige også, sier Tore og tenker på
ulykkesstatistikk fra trafikken. 

- Det jeg og Anne Grete hadde begynt å engste oss for, var kjøring. Du skulle jo
snart ta lappen. 18 år. Det er den farlige alderen. Ut og feste. Mange har sagt
det til oss, at det som hendte med Espen er foreldres største mareritt. Det kan
hende alle, sier Tore. De har sine tunge stunder, Espens foreldre - selv om de
klarer å se fremover. - Det er terapi for oss å stå på mest mulig for ham, sier
pappa Tore. Fem assistenter følger Espen på skift. De er med Espen hjemme og på
skolen, på trening og fritidsaktiviteter. Ved huset står en Volvo V60, som
assistentene kjører for ham. Bilen er kjøpt med delvis støtte fra Nav. Til
sommeren skal han også på ferietur til USA, New York og Florida, sammen med
assistentene sine. Festen og fylla ødela det livet han hadde, knuste drømmer,
men likevel hadde Espen flaks. Det vet han. Evnen til å tenke positivt er ikke
borte. Du er kanskje det modigste mennesket vi har møtt. Lite kan stoppe deg ...
når vi spør hvem som vil et eller annet, er du ofte den første som melder deg.
Du vil så mye. Ikke gi opp. Vi har så mye å lære av deg - Jeg føler meg jævlig
heldig. Fremtiden vet jeg ikke noe om. Men jeg skal bli så frisk jeg kan, sier
han. - Hva må du trene på da? spør pappa. - Med munnen min, sier han. - Tale,
ja. Artikulasjon. Oppmerksomheten din, konsentrasjonen din. Du blir så lett
forstyrret, sier pappa. - Ja, jeg blir lett distrahert av musikk og damer. Det
jeg liker best, sier Espen. - Du er kommet utrolig langt, sier pappa. På et
tidspunkt, da Espen var svært redusert i tiden etter ulykken, fryktet han at
Espen skulle bli sittende i rullestol. - Instinktivt begynte jeg å trene styrke
hjemme, ta armhevninger. Jeg så for meg at jeg måtte bære ham, forteller Tore. 

Sønnen monterte persiennene på rommet sitt selv da han var ti år gammel. De
praktiske evnene, evnene til å løse problemer, er redusert. Hukommelsen er
bemerkelsesverdig god. Men ingeniør blir nok ikke Espen med det første. - Målet
er at Espen en dag skal klare seg selv, i eget hus. Selv om han ikke får hundre
prosent kapasitet, er håpet at han blir i stand til å ha en jobb, sier pappa.
Det er jævlig lett, men jeg ligner på Forrest Gump - Jeg går på verdens beste
skole nå, sier Espen. Espen og medelevenepå Steinerskolen på Skjold lukker
øynene og lytter: « ... born again, born again, one day I know I'll feel strong
again ...» Læreren spiller en Michael Kiwanuka-låt og spør etterpå hva elevene
så for seg og tenkte på. Espen rekker opp hånden. - Jeg ser for meg en scene med
Forrest Gump, mens han sitter og spiser, sier Espen. Fordypningsoppgaven hans på
2. trinnet er å lage en pianokrakk, sammen med assistenten Fredrik Breivik.
Espen får øvd opp venstrehånden når han pusser på krakken. Sosialt betyr skolen
mye for Espen, og han får medelever til å reflektere over hvor skjørt livet kan
være. - Espen har hatt en fantastisk utvikling etter at han begynte her. Første
gang jeg så ham, for et par år siden, satt han i rullestol, sier lærer Willy
Winther. Da Espen hadde fullført første trinn på skolen, fikk han en hilsen fra
lærerne: «Du er kanskje det modigste mennesket vi har møtt. Lite kan stoppe deg
... når vi spør hvem som vil et eller annet, er du ofte den første som melder
deg. Du vil så mye. Ikke gi opp. Vi har så mye å lære av deg.» Timeplanen er
tett denne dagen. Etter skolelunsjen drar Espen og pappa Tore til
hjelpemiddelsentralen, der han skal teste støttehjul til sykkel. "Det er jævlig
lett, men jeg ligner på Forrest Gump", sier Espen om syklingen. Så bærer det til
Haukeland Universitetssykehus, der vi har avtalt å treffe en av legene som
reddet ham. 

Venterommet på intensivavdelingen. «Går du gjennom en krise? Ta kontakt med
sykehusprestene», forteller brosjyren på bordet. Ved siden av ligger en
salmebok. Det var her Espens foreldre satt i åtte timer og ventet. Rommet er ti
kvadratmeter. I hjørnet står en aluminiumsvask. - Jeg får frysninger når jeg
tenker tilbake ventetiden her. Jeg rettet på duken og måtte skylle ned skummet i
vasken, ellers ville ikke Espen overleve. Det var tvangshandlinger, forteller
pappa Tore. Nevrokirurg Christian Helland kommer rett fra en operasjon. Espen
reiser seg. Hiver seg rundt halsen hans. - Du reddet livet mitt, sier han. -
Dere var heldige som fikk operere den geniale hjernen min! Når får jeg den nye «
hjelmen » min? spør Espen. - Klarer dere det før sommeren? Han skal til USA,
sier pappa Tore " Hjelmen " er den nye skallen Espen skal få. Under operasjonen
måtte legene fjerne benvev fra det skadede området, fryse det ned, før de satte
det på plass igjen. Jeg tenker fortsatt på at jeg gikk fra ham den kvelden.
Espen var den første vennen jeg fikk på Askøy. Jeg tror aldri han har hatt en
uvenn - Problemet er at kroppen senere begynner å støte vevet fra seg, rett og
slett spise det opp. Derfor skal vi støpe en ny skalledel til deg. Nå skal vi
vise hvorfor jeg fikk dårlig karakter i sløyd, spøker nevrokirurg Helland. Han
forteller om de omfattende hodeskadene Espen hadde, at de ikke kan vite sikkert
hvilket liv pasienter med slike skader får etterpå. Noen blir pleietrengende,
andre klarer et aktivt liv. Espens hjerne var heldigvis ikke så hardt rammet som
bildene først kunne indikere. Og Espen er tydeligvis av et spesielt materiale. -
Jeg hadde aldri forestilt meg at du skulle stå på ski i Hemsedal igjen, sier
Helland. 

Elise, Espens venninne, har ringt, hun som var den siste som var med Espen før
ulykken. Det gjelder avtalen vår om å treffes på ulykkesstedet ved Thon Hotell
Rosenkrantz. - Der oppe balanserte han, peker pappa Tore. Espen falt cirka 14
meter, sier han. Espen og vennen Elise holder rundt hverandre i bakgården.
Knuseklemmen fra Espen vil ikke ta slutt. Etter noen minutter går de sammen med
oss til en kafé for å prate om hendelsen. - Jeg tenker fortsatt på at jeg gikk
fra ham den kvelden. Espen var den første vennen jeg fikk på Askøy. Jeg tror
aldri han har hatt en uvenn, sier Elise. Espen kunne være vilter, men også
omsorgsfull. De snakker om hønene de skulle lære å fly. Pappa Tore hadde fått
høner til 40-årsdagen. - Vi slapp hønene fra terrassen, forteller de. Espen
vender seg mot henne. Han kan ikke få gitt henne mange nok klemmer og velter
kakaokoppen i iveren. - Jeg skammer meg over at jeg drakk så mye Jägermeister
den kvelden, sier han. Elise tror ungdommer som kjenner Espen og hans historie,
er blitt flinkere til å passe på hverandre når de fester - og kanskje drikker
for mye. Espen sier det han har sagt det mange ganger: - Forbann spriten!
Jägermeister og Battery er et helvete. Det må du fortelle leserne av
BTMagasinet. - Hva håper du andre ungdommer skal lære av din historie? Espen
samler seg, og er klar og tydelig: - At de ikke skal drikke sprit før de er
gamle nok. kilder/metode: Rapport fra Hordaland politidistrikt, dybdeintervjuer
med Tore Dale, Espen Dales far og samtaler med Espen selv, notater og samtale
med Elise Mulelid Rondestveit, Espen Dales sykehusdagbok og personlige dagbok.
fakta/tall-kilder: Oslo universitetssykehus, Folkehelseinstituttet, SIRUS,
Haukeland Universitetssykehus, Legevakten i Oslo, SSB Et spørsmål om dømmekraft

Er dommer Tor Bertelsen (57) i Bergen tingrett usikket til jobben og
kvinnefiendtlig? Eller er han utsatt for skitne triks og usanne rykter fra
kollegaer? Nå kan han bli den første dommeren i nyere tid som får sparken. 

Se for deg at du skal møte i retten, for første gang. Saken kan endre livet
ditt. Dommeren har makt til å sette deg bak lås og slå, til å gi deg erstatning,
eller sende deg ut i økonomisk ruin. Du har øvd i dagevis på hva du skal si
foran dommerbordet. Du tar på deg den fineste skjorten du har, for å gjøre et
best mulig inntrykk. Men hva om dommeren er uskikket til jobben? Hva om mannen
som skal avgjøre din fremtid, ikke er på nett med virkeligheten? Hva om
forholdet mellom ham og sjefen hans er så betent at de havner i håndgemeng i
tinghuset? Tanken er åpenbart usannsynlig. Eller? 30. juli 1996:
Operasjonssentralen på politihuset i Bergen får en telefon fra en bekymret
kvinne. Hennes fraseparerte ektemann, som har hentet barnet deres noen dager
tidligere, er ikke å få tak i. Hun forteller at han har montert sikkerhetslås på
leiligheten, og at han ikke svarer på telefonen. Kvinnen ber om politiets hjelp
til å bli gjenforent med barnet. Informasjonen overbeviser politiets vaktsjef om
at de står overfor en nødssituasjon, fastslår daværende politimester Rolf B.
Wegner senere i en skriftlig redegjørelse. Det er ingen av disse konfliktene jeg
har vært hovedårsak til. Men det er klart at en som har hatt en så vanskelig
arbeidssituasjon i 16 år, kan gjøre ting for å mestre problemene som burde vært
ugjort. Vaktsjefen skriver i sin rapport at han vurderer situasjonen som «uklar
med henblikk på barnets sikkerhet». Da patruljen kommer frem til leiligheten,
har mannen forsvunnet med barnevognen. Politibilen kjører rundt på leting. Hos
dagmammaen finner de ingen. «Melder mente at ektefellen nå sannsynligvis hadde
begitt seg til sitt arbeidssted i Bergen tinghus», heter det i politirapporten.
Mannen er Tor Holger Bertelsen, dommer i Bergen tingrett. Det som skjer den
neste timen, markerer starten på en 16 år lang konflikt som har rokket Tinghuset
i grunnvollene. Uskikket, eller bare misforstått? - Alt begynner med denne
hendelsen, det som er blitt kalt for barrikadesaken. Den utløser masse rykter,
som tiltar gjennom flere år. Jeg blir tillagt en rekke egenskaper i lys av
dette. Tor Holger Bertelsen (57) setter et nytt brilleglass utenpå paret som
allerede hviler på nesen, og myser mot de mange dokumentene i saken mot ham.
Bunken på bordet hjemme i stuen på Møhlenpris er fyldig. Etter 16 år skal det nå
avgjøres om Bertelsen skal fratas dommerkappen for godt. Han er anklaget for å
sjikanere vitner, og for å favorisere fedre i familiefordelingssaker. I årevis
har pressen fråtset i juridisk rot og krangling med andre dommere og sjefer i
tingretten. Bertelsen har til nå ikke gitt sin fulle versjon av saken. Nå
stiller han opp i Bergens Tidende. Han mener arbeidsgiveren har spredd usanne
rykter om ham. At sjefene hans i sin iver etter å bli kvitt ham, har brukt
skitne triks og brutt personvernet. - På grunn av ryktespredningen som har vært
gjennom 16 år, har jeg brukt store deler av arbeidstiden på å få
arbeidssituasjonen til å fungere, sier han. Suspendert. Siden 1994 har Bertelsen
bestemt hva som er rett og galt for byens borgere. Får han nå sparken, blir han
den første dommeren i moderne tid som blir fradømt jobben. Det er ikke første
gang han har kjempet med ryggen mot veggen. Bertelsen ble også i 2010 forsøkt
fjernet av Bergen tingrett og Domstolsadministrasjonen (DA) i Trondheim - det
administrative hovedsetet for domstolene i Norge - men da beholdt han jobben. I
mai i år ble Bertelsen ilagt advarsel fra tilsynsutvalget, og 6. juli i år tok
saken en ny vending. Dommeren ble suspendert fra stillingen sin, og utestengt
fra Tinghuset i påvente av en eventuell rettssak. Om Bertelsen ikke vil forlate
jobben frivillig, vurderer Justisdepartementet å gå rettens vei for å avskjedige
ham. De har samlet bevis mot ham i en årrekke: «Tor Holger Bertelsen fremviser
ved gjentatte anledninger avvikende virkelighetsoppfatning, sviktende
vurderingsevne, rigide holdninger og ustabilitet i jobbutførelsen. Han utfører
til tider faglig slett arbeid ved blant annet å ikke begrunne sine avgjørelser,
noen som leder til opphevelser i lagmannsretten. Det er grunn til å tro at hans
fastlåste/rigide holdninger, blant annet til kvinner, påvirker hans behandling
av enkeltpersoner i retten, samt hans vurderingsevne i avgjørelser. Det er
således grunn til å stille spørsmål ved rettssikkerheten til partene under hans
administrering av sakene», står det blant annet i notatet fra DA. Og stridens
kjerne ligger nettopp her. Har det sittet en mann med avvikende
virkelighetsoppfatning og dømt bergenserne? Eller er Tor Bertelsen utsatt for et
komplott - slik Bertelsen selv mener? Hos mamma eller pappa? Hvor skal barna bo?
Dette er en problemstilling dommere må ta stilling til med jevne mellomrom, også
Tor Holger Bertelsen. Men på nittitallet sto han selv midt i et samlivsbrudd. En
uheldig kombinasjon, mente mange. Det ble stilt spørsmål ved Bertelsens
tolkninger av barneloven. Var han preget av sine private erfaringer? Dommeren
bar selv ved til bålet i et intervju med BT i 1996. - Jeg har gitt fedre
omsorgen i enkelte saker. Det ville ikke forbause meg om andre dommere hadde
kommet til et annet resultat, sa Bertelsen til avisen. Han mente barneloven var
skrevet av og for forrige generasjon - noe han mente særlig gikk ut over far,
som etter hans mening er den svake part i barnefordelingssaker. Kritikerne
hisset seg kraftig opp, og mente en dommer ikke burde uttale seg på denne måten,
mens flere dommere og eksperter BT var i kontakt med støttet uttalelsene. De
ville imidlertid ikke stå frem - fordi de fryktet å bli inhabile hvis de støttet
ham offentlig. En venn i nøden. På grunn av samlivskonflikten fikk Bertelsen i
en periode ikke dømme i slike saker. Likevel engasjerte han seg i samværssaker.
Blant annet stilte han opp da en venn fikk problemer. - Datteren ble tatt fra
ham etter et akuttvedtak på grunn av anklager om incest, men han ble aldri
siktet for noe straffbart. Jeg hadde overnattet flere ganger hos ham etter å ha
vært på besøk, og mente jeg hadde relevante opplysninger i saken. Jeg fryktet at
hele familien ville bli ødelagt ved å miste kontakten med faren, sier Bertelsen
- og ville hjelpe. Slik er hendelsen beskrevet i sakspapirene: Våren 1999 tar
Bertelsen kontakt med barnets mor, saksbehandleren i barnevernet og
administrasjonssjefen i bydelen der vennens sak blir behandlet. Bertelsen ringer
barnets hjelpeverge, advokat Monica Mæland. Barnets advokat reagerer kraftig.
«Han presenterte seg som byrettsdommer, men sa at han ringte som privatperson.
Jeg fikk fortalt at min klient, barnet, ikke snakket sant om faren. Jeg
oppfattet at han brukte sin posisjon som dommer til å prøve å påvirke meg», sa
Monica Mæland til BT den gang. I dag er Mæland byrådsleder, men fortsatt kritisk
til Bertelsen. - Saken var spesiell, og jeg var en ganske ung advokat på denne
tiden. Jeg oppfattet henvendelsen fra Bertelsen som utidig. Mæland er bare en av
mange maktpersoner som har hatt befatning med konflikten rundt Tor Bertelsen.
Etter at hun ble politiker på heltid, har byrådslederen fulgt saken gjennom
mediene. - Det er svært viktig at man kan stole på at dommere er uavhengige,
nøytrale og opptrer etter beste evne. En dommer skal ha legitimitet og tillit.
Basert på den informasjonen jeg har fått, virker det som om Bertelsen ikke har
den nødvendige tilliten, sier Monica Mæland. Bertelsen selv avviser at det var
uklokt å involvere seg så sterkt i saken, selv om han var dommer. Tvert imot.
Han mente saksbehandlingen var uforsvarlig, og at det eneste han gjorde var å be
om at opplysningene ble sjekket grundig. - Jeg tolket det som min plikt. Men jeg
opplevde at man ikke ønsket informasjon fra personer som er kritiske til
tvangsvedtak fra barnevernet som treffes på uforsvarlig grunnlag. Det er sterkt
betenkelig hvis en dommer ikke skal kunne kommunisere med omverdenen og vise
samfunnsengasjement, sier han. I Bergen kommune har tilliten til Bertelsen lenge
vært fraværende. I 2006 krevde kommunen at tingrettsdommeren for all fremtid ble
nektet å dømme tvister hvor kommunen er involvert. Bakgrunnen var at Bertelsen
var satt opp som dommer i en barnevernssak, og kommuneadvokaten slo fast at
Bertelsen ikke hadde nødvendig tillit. Høyesterett avslo anmodningen. En
traumatisk opplevelse. Bertelsen mener det blir brukt mot ham at han har stilt
opp for bekjente. Det gjorde han blant annet i 1997. «Jeg vil klage på at han i
skjul tok seg inn i huset, hvor jeg bodde sammen med mine barn. Han nektet å
presentere seg, og forlot huset uten å si hvem han var. Jeg vil klage på grove
beskyldninger overfor meg om å være en dårlig mor.» Slik beskriver en
småbarnsmor møtet med dommer Tor Bertelsen i et klagebrev til tingretten.
Kvinnen hevder at Bertelsen, hennes daværende ektemann og flere andre menn tok
seg inn i huset hennes. De skal ha skremt en av ungene slik at barnet tisset på
seg. Kvinnen skriver i klagen at opplevelsen var traumatisk, og at hun flyktet
fra stedet med barna kort tid etterpå. Hun bosatte seg i en annen del av landet.
Bertelsen mener historien er tolket i verste mening. - Jeg besøkte en venn, uten
at jeg visste noe om at han hadde problemer i ekteskapet. Jeg kjente ikke konen
hans, og snakket verken med henne eller barna. Det var først i ettertid jeg fikk
vite at det var en samværskonflikt. Det er drøyt at en dommers besøk hos en
bekjent skal brukes som kritikk mot ham, sier Bertelsen. Men det er nettopp det
som skjer. Resultatet blir at hele Bergen byrett blir funnet inhabil til å
behandle barnefordelingssaken. «Jeg har hatt spillere oppigjennom åra som var
single og leste bøker. De måtte være homofile, konkluderte man. Du kan være full
og slå kona di og det er nokså akseptert. Men om noen sa "Jeg er homofil", blir
det sett på som forferdelig. Det er latterlig». I The Observer sier
landslagskeeper David James: «Om én av ti er homofile, hvor er alle de homofile
Premier League-spillerne? Det er et spørsmål vi ofte stiller oss, men det er
bare hvisking, tvilsomme rykter og ondsinnet mediesladder. Det virker som
fotball er det siste profesjonelle miljø hvor du ikke kan komme ut av skapet
stolt. (...). I det siste har jeg snakket med spillere som har ryktes å være
homofile. Det er veldig traumatisk for dem. Familiene deres har også opplevd å
bli hetset på gata.» Storbritannia tillot homofilt ekteskap i 2005, men på
landets fotballarenaer blir homofobiske sanger hørt ukentlig. Og da BBC forsøkte
seg på en undersøkelse om homofobi blant managerne i Premier League, nektet alle
20 å svare. - Det viser at de er skremmende nervøse, sier Tatchell. - Vi har 500
spillere i toppklubbene i England. Om vi tar det snittet med ti prosent av
befolkningen, må det være omtrent 50 spillere som er hemmelig homofile eller
bifile. - Kjenner du noen selv? - På den tida kjente jeg og Justin tolv
toppspillere i England som var enten homofile eller bifile. Og jeg vet om
spillere i dag som er homofile, ja. Et par. En av dem har benektet, med
unnskyldninger som "jeg har bare vært sjenert med jenter" og "det er lys i enden
av tunnelen". Jeg anbefalte en av spillerne å si det til manageren. Men det er
de må selv som må ta avgjørelsen. Jeg sier bare: Det må ikke bli flere martyrer.
Trist nok vil Justins død få spillere til å tenke seg om to ganger til før de
kommer ut av skapet. Peter Tatchell går snart ut i London-natta. Han kommer på
en siste ting. - Jeg var ofte hjemme hos hans mor, jeg og han. Justin kunne si
til meg: «Mamma elsker deg. Hun spør alltid etter deg.» Jeg tror hun ønsket at
vi to skulle bli et par. På nettet lever Justin Fashanu videre. Rest in peace»
står det å lese på en minneside. På You Tube kan vi se noen av hans fortryllende
scoringer, den mot Liverpool hvor han klemmer ballen bort i lengste hjørnet. Det
ligger en helt annen snutt der, og det er den vi tenker på her vi står ved
garasjen der han endte sitt liv. Klippet viser en horde fotballfans på en arena,
de synger i kor, som et eneste vondt vitnesbyrd om den ubarmhjertige, nådeløse
fotballen. De synger: Hvilket trommespill skal du velge? 

«Rock Band 2» eller «Guitar Hero: World Tour»? 

Oppfølger: 

I «Rock Band 2» er det et godt utvalg av låter. Trommer: Her er trommesettet til
«Rock Band 2». Trommer: Her er trommesettet til «Guitar Hero: World Tour». For
alle som noen gang har drømt om å være som Phil Collins, må dette være en
drømmetid i spillsammenheng. 

Tidligere i år kom «Rock Band» som det første spillet som i tillegg til de
velkjente plastgitarene og mikrofonene innførte trommesett i stor skala til
spilluniverset. Nå er konkurransen mellom bandspillene trappet ytterligere opp,
ettersom både «Rock Band 2» og «Guitar Hero: World Tour» er på markedet med hver
sine tilhørende trommesett, gitarer og mikrofoner. Alle som har en noenlunde
normal bosituasjon har imidlertid ikke plass til flere enn ett trommesett -
spørsmålet blir da hvilken av spillpakkene du skal gå til innkjøp av dersom du
vil hamre løs på spilltrommesett i jula? Vi har tatt en såpass nærgående kikk på
både «Guitar Hero: World Tour» og «Rock Band 2» at huden i henda muligens er
blitt litt tynnere - og her er våre inntrykk: Det gikk litt på egoet løs da
enmannsbandet «Gjærbägst» skulle utvides til fire mann. Etter å ha turnert stua
rundt med en slitt plastgitar i «Guitar Hero» og oppfølgerne skulle det
plutselig ryddes enda mer plass for enda flere plastinstrumenter. Felles for
både «Rock Band 2» og «Guitar Hero: World Tour» er at spillene lar en vennegjeng
traktere gitar, trommer, bass og mikrofon samtidig til en rekke låter som du
stort sett har hørt og et par som du skulle ønske du aldri hadde hørt. Med et
utvidet «Gjærbägst and the Homöcidal Sirupsnipps»-konsept og et trailerlass med
plast ble stua raskt forvandlet til et improvisert øvingslokale med høy
jallafaktor og lyden skrudd opp til 11. For å ta instrumentene først: Den store
styrken til «GH:WT» er at du selvsagt kan bruke gitarene fra de tidligere
«Guitar Hero» spillene. De nye gitarene er utstyrt med en trykksensitiv plate
nederst på halsen - denne lar deg friksjonsfritt skifte noter når spillet drar
til med en synthovergang. I tillegg har gitaren en kjekk knapp for star power.
Om du allerede har det første «Rock Band», kan du lett bruke alle instrumentene
fra det spillet med «Rock Band 2» - og omvendt. Gitarene er så og si identiske,
forstatt med fem tilleggsknapper nederst på halsen for gitarsolo-freaks.
Trommesettet er også nær identisk med fire trommer og en basspedal, men med noen
små forbedringer: Det er ikke en like høylytt opplevelse å hamre løs på trommene
siden de har bedre plastdekke som demper slagene, og basspedalen er mer solid. I
tillegg er instrumentene trådløse, noe som er en sann lettelse. I testen er det
imidlertid «Guitar Hero»-trommene som er den nye stjernen. Tre trommer, to
cymbaler (også i plast) og en basstrommepedal utgjør denne uimotståelige,
trådløse riggen. Når du endelig har fått montert staseligheten i stua er det
klin umulig å gå forbi uten å denge løs til man blir nummen i henda.
Trommesettet er en fryd å bruke, og dersom testresultatet hadde vært avhengig av
bare dette elementet, hadde nok «Guitar Hero: World Tour» gått av med seieren. I
skyggen av trommesettenes fristelser ligger de stakkarslige mikrofonene og
bassgitarspillingen. Etter å ha utsatt en betydelig del av vennekretsen for
slike musikkspill er det bare å konstantere at den har et betydelig manko på
«Singstar»-fantaster og Primus-fans. Å få noen til å benytte seg av disse
instrumentene i skyggen av knalltøff tromming og frontfigurhåndtering av
gitaren, involverer lovnader om både groupies og solo-karrierer i nær fremtid.
Så var det dette med låtutvalget, da. Låtene som følger med «Guitar Hero: World
Tour» er delvis triste greier. Nå er vi ikke musikkanmeldere, men noen låter
bare funker bare bedre enn andre i rytmespill som dette. I det første «Guitar
Hero»-spillet var låtene var håndplukket med kjærlighet, og fete riff og
kongelige solopartier var skreddersydd plastgitaren. Med fire instrumenter har
dette «GH:WT» en vanskeligere jobb med å finne låter som er like kule å spille
med alle instrumentene, men her er det tydelig at mørke krefter har vært med i
utvelgelsesprosessen. Willie Nelson med «On the road again»? Du kødder. Ikke på
noe plan i universet har den inntørka, støvete, musikalske fossilen fra kambrium
silur-tiden noe som helst i et «Guitar Hero»-spill å gjøre (akkurat på dette
punktet er det ikke helt samsvar mellom musikkpreferansene våre, Snorre anm.).
Og det er her et sted «Guitar Hero: World Tour» har mistet mye av sjarmen de
tidligere spillene hadde. Javisst kunne en eller annen obskur klassiker snike
seg inn i spillet, men det var alltid gjort med et glimt i øyet, og de var som
regel overraskende festlige å spille. Låtene som tidligere kunne bli sett på som
lette og ironiske innslag, er nå med i fullt alvor. Beklager, country-fans:
Willie Nelson kan være grei å høre på, men det er dørgende kjedelig å spille
låta hans. Hadde de enda valgt «Blue Eyes Crying in the Rain» ... I «Rock Band
2» Er imidlertid ståa en helt annen. Her har du et saftig låtutvalg som bærer
preg av at utviklerne allerede har vært gjennom en runde med bandspill
tidligere. Tverrsnittet av sanger bærer preg av å være håndplukket til et mer
voksent publikum med sunn og variert musikksmak, med mange godbiter i utvalget.
Det er riktignok mye godt å hente i «GH:WT» også, for all del, men inntrykket
man står igjen med er at det er morsommere å spille låtene i «Rock Band 2». I
tillegg kommer alle sangene fra «Rock Band 1» som kan spilles, og ukentlige
nedlastinger - vi er vel oppe i rundt 500 sanger til sammen nå, et utvalg som
gjør spillet langt mer attraktivt enn «GH:WT» låtmessig. Begge spillene lar hver
enkelt spiller velge vanskelighetsgrad på sitt instrument, men det er kun i
«Rock Band 2» at en spiller som faller ut kan «reddes» av de andre spillerne,
slik at man får spilt gjennom sangen uten at én person blir gjort til syndebukk
for at publikum buer ut bandet. Mangelen på dette i «GH:WT» er som et skudd i
baugen for samarbeidsfølelsen. Som plaster på såret har «GH:WT» en overraskende
dyp figurskaper der du kan lage din egen rockehelt med selvkomponerte
tatoveringer og gitarer - samt ditt eget opptaksstudio med midi-inngang for bruk
av andre midi-kompatible instrumenter. Sistnevnte er et herlig tillegg som gjør
at du kan lage dine egne låter. Resultatet er ganske triste midi-låter, men
denne modusen har vært ønsket så lenge at vi glatt kan overse at selvkomponerte
rockeepos iblant høres ut som de er filtrert gjennom den gamle casioen alle
hadde som barn. Trommeentusiaster kan på sin side glede seg over trommeskolen i
«Rock Band 2», som gir deg en grei innføring i hvordan holde en rytme eller to.
Oppsummeringsvis er den foreløpige tendensen av «Guitar Hero: World Tour» sliter
litt i motbakke mot konkurrenten, som har et forsprang rent låtmessig. På tross
av at trommesettet er hakket hvassere, og du får mulighet til å komponere egne
låter, bærer serien preg av å ha blitt litt tøysete - låtutvalget passer bedre
til en «Absolute Music» enn «Guitar Hero». Her gjør «Rock Band 2» en bedre jobb,
og ender derfor hakket høyere opp på terningen. Begge spillene kan imidlertid
trygt anbefales som et sosialt samlingspunkt i stua - det er overraskende lett å
få med selv dem som til vanlig fnyser av dataspill som sosial moro. Timene
regelrett flyr mens man gyver løs på låt etter låt, og latteren sitter garantert
løst. Til info for de av dere som virkelig vil perfeksjonere opplevelsen, går
det også an å mikse litt spillene imellom. Vi endte for eksempel opp med å
spille «Rock Band 2» med trommesettet til «Guitar Hero: World Tour» på Xbox 360,
noe som virkelig ga oss det beste fra begge verdener. Søvnløs Svindal knuste
konkurrentene i super-G - Fant aldri hvilepulsen etter utforseieren. 

Det var et aldri så lite eventyr da Aksel Lund Svindal kunne krone den lange og
målbevisste veien tilbake fra skadene han pådro seg i Beaver Creek med seier i
utforløypa «Birds of prey» fredag. 

Lørdag beviste Svindal at triumfen på langt nær var noe blaff, og gikk like
gjerne hen og vant super-G-øvelsen dagen derpå i ren utklassingsstil. Det var
imidlertid ingen selvfølge at alpinhelten skulle lykkes i VM-løypa fra 1999,
oppladningen til rennet var nemlig alt annet enn ideell. Den vanligvis så
sindige NERO-løperen hadde problemer med å komme seg ned på jorda igjen etter
utforseieren. - Dette hadde jeg ikke regnet med. Etter seieren på fredag var det
veldig vanskelig å få sove. Jeg var høyt oppe og sov ikke i det hele tatt. Jeg
følte aldri at jeg fikk hvilepuls i løpet av natten, sier Svindal til
Dagbladet.no. - Smart og taktisk Søvnproblemer til tross - Svindal så på ingen
måter preget ut. Romerikingen var utilnærmelig i den nedre delen av løypa og så
nærmeste konkurrent Hermann Maier tape halvsekundet fra siste mellomtid og ned.
«The Herminator» måtte se seg slått med 45 hundredeler i mål. - Jeg var smart
gjennom hele løypa, og kjørte taktisk i den vanskelige delen der mange kjørte
ut. Da jeg kom i mål visste jeg at jeg hadde gjort et bra løp. Det første man
lærer i alpint er aldri å juble før du har sett på lystavla i mål, men for å si
det på en annen måte hadde jeg blitt veldig overrasket om tiden min ikke hadde
vært god. Det var ikke mange feilene jeg gjorde nedover, oppsummerer Svindal.
Tre på rad? Da Aksel Lund Svindal vant verdenscupen i 2007, var det etter en
vanvittig sluttspurt under avslutningshelgen i Lenzerheide med tre strake seire.
Nå har han to på rad, og med storslalåm på programmet i morgen, er det lov å
drømme om et ekte hattrick også i Colorado. - Man skal ikke si at det ikke mulig
å vinne i morgen. Storslalåmformen er veldig god og akkurat nå ser alt veldig
bra ut. Jeg skal ihvertfall prøve, lover Svindal Dagbladet.no. Om ikke skulle
bli seier, er landslagssjef Marius Arnesen strålende fornøyd med helgen og at
Svindal er tilbake i toppen av verdenscupsirkuset. - Det er ikke mulig å slutte
å la seg imponere av Aksel Lund Svindal. Det er veldig sjeldent at samme mann
vinner to konkurranser etter hverandre i verdenscupen, og at han skulle klare
det etter utladningen på fredag, er helt ekstremt, understreker Arnesen overfor
Dagbladet.no - Stein for stein Ei heller pappa Bjørn Svindal sparer på
superlativene når han skal omtale sønnen, og er selvfølgelig lykkelig over å
kunne bevitne sønnens maktdemonstrasjon fra paddocken i Beaver Creek. - Dette
begynner å ligne på Lenzerheide. Dit dro jeg ikke, fordi jeg var sikker på at
han var sjanseløs i sammendraget (mot Benjamin Raich journ.anm.) etter rennene
på Kvitfjell. Derfor er jeg veldig glad for at jeg er her, sier Bjørn Svindal
til Dagbladet.no mens sønnen Aksel klatrer opp til det øverste trinnet på
seierspallen. - Se på den seierspallen: To legender (Hermann Maier og Michael
Walchhofer journ.anm.) og Aksel er foran dem. Det blir ikke bedre enn dette,
konstaterer pappa Svindal. Få vet bedre enn Bjørn Svindal hva Aksel har gått
gjennom det siste året, og da smaker det ekstra godt å se at det målbevisste
arbeidet har gitt umiddelbare resultater og verdenscupledelse allerede før jul.
- Han har vært ekstremt målbevisst siden han begynte å trene igjen i februar.
Han har virkelig bygd stein for stein, men det er Aksel. Han har et ekstremt
fokus og vet at bare det beste og vondeste er nok, avslutter Bjørn Svindal. PS!
Kjetil Jansrud kjørte inn til en meget sterk 19.plass fra høyt startnummer. Lars
Elton Myhre tok verdenscuppoeng fredag, men var akkurat for seint ute til å
kopiere det samme lørdag med en 32.plass. Verdens beste jobb «Football Manager
2009» gjør alt riktig 

«Football Manager 2009» er tilbake med nok en fritidsknuser. 

Det femte spillet i serien med navnet «Football Manager» fortsetter der
2008-utgaven slapp, og gir oss enda mer. For bare uker siden spilte jeg «FM
2008» og fikk beskjeden «What Are Humans?» på spillets status da jeg skulle
lagre. Spilltiden var nærmere 50 dager, noe som igjen innebærer 1200 timer som
manager for diverse lag overalt i verden. Og dette var bare et av flere spill
som ble igangsatt i løpet av året. Dette underbygger min og andres påstand om at
dette er mer enn et spill, dette er en jobb. For de av dere som skulle være ny i
«Football Manager» sin verden, kan vi fortelle at spillserien har vart i 16 år.
Sports Interactive har vært ansvarlig for spillserien i alle år, men skilte i
2004 lag med spillutviklerne Eidos og skiftet da navn fra «Championship Manager»
til «Football Manager». Eidos gir fortsatt ut spill ved navn «Championship
Manager», men har aldri oppnådd samme suksess som Sports Interactives
spillserie. 3D-motor Det er mange nye spennende funksjoner på årets utgave av
«Football Manager» («FM»), den største nyheten er selvsagt spillets
3D-kampmotor. Du kan nå se kampene i mye større grad og detalj. 3D-kampmotor i
managerspill er på ingen måte en stor nyhet, både «Championship Manager» serien
til Eidos og Fifa Manager har hatt slike spillmotorer. Men ingen har kunne
skilte med en så vellykket motor som «FM 2009», «Sports Interactive» har jobbet
med dette i over tre år før de valgte lansering, og det har gjorde de lurt i.
Det eneste å utsette på 3D-motoren er at den har litt problemer når man velger
vindu- og ikke fullskjermsmodus. Man kan også velge kameravinkling i kampen,
samt har man TV-skjerm som gir deg full oversikt over kampbildet. Det beste med
å velge TV-skjerm er at man har muligheten til å velge bokser som tar grunnlag i
kampbildet. Min favoritt er den som måler spillernes selvtillit i kampbildet, og
forteller deg hvem som gjorde feil og spiller uten selvtillit. Assistent gull
verdt Hvis 3D-motoren er spillets største nyhet, er din assisterende manager den
beste. Hvis du er nybegynner kan din høyre hånd fort bli den nye stjernen. Før,
etter og underveis i kampen har du øyeblikkelig feedback fra sidemannen din på
benken, han gir det taktiske råd og forteller deg hvilke spillere du burde sette
inn noen harde taklinger på. Ikke at noen behøver å fortelle deg at du må gå inn
hardt på Ronaldo, men det hjelper å bli minnet på det. Aldri før har jeg hatt en
så god sesongstart på «Football Manager» før, det har alltid tatt tid å tilpasse
taktikk og spillere, men med en god assistent får du verdifull hjelp. Min høyre
hånd fortalte meg fort at spillerne ikke taklet det høye tempoet og
feilplasserte kortpasningene, mine markeringsspillere var ikke gode nok og
spissene mine var ikke raske nok. Under hele kampen kommer altså din mest
verdifulle hjelper med gode tips. En annen ting din gode venn hjelper deg med er
å finne spillere tilgjengelig for lån i spesifikke posisjoner. Mener han at
laget ditt ikke er sterkt nok, kanskje du mangler en venstreback, så kommer han
med tips til spillere du kan anskaffe deg innenfor budsjettet. Det jeg kanskje
brukte min assisterende manager til mest var å sende han på pressekonferanser.
Kjedelige pressekonferanser En ny og artig nyhet på FM 2009 er altså disse
pressekonferansene, gøy med en gang, for så å bli kjedelig. Er du manager for en
mindre klubb er det begrenset hvor spennende det er å møte den samme
sportsjournalisten hele tiden. Selv om Mike Poole og meg selv ble svært så gode
venner og fikk et respektfullt vennskap, så kunne jeg greid meg uten alle disse
møtene. Men ingen jobb kan bare være gøy. For å slippe unna kjedelige
pressekonferanser kan man sende ut assistenten, men de kan fort si tåpelige ting
som spillere reagerer på. Disse sportsjournalistene glemmer heller ikke og er
raskt ute med å holde sleivkjefta kommentarer mot deg ved senere anledninger.
«Storm ut»-funksjonen på pressekonferansen er en farlig morsom metode for å
avslutte en pressekonferanse, spesielt gøy er tilleggskommentaren du selv kan
forfatte. Men vær advart, det kan være potensielt livsfarlig å be en Daily
Mirror-journalist «dra til helvete» når han konfronterer deg med en tapt
ligacupkamp. Stor fallhøyde Som i tidligere «FM»-spill er det stor fallhøyde i
de store klubbene, kanskje enda mer denne gang. Velger du din egen alder som
manager og lar være å skryte på deg en tidligere karriere som landslagspiller
for Norge (69 kamper og 12 mål), stoler som regel spillere i større klubber ikke
på deg. Og det tar lang tid å overbevise Premier League-spillere med
primadonnanykker. Nedover i divisjonene blir det fort lettere, og gjør du det
bra allerede i første sesong blir du fort jaktet på av større klubber. Kanskje
litt for ofte. Er du norsk manager i Englands nest øverste divisjon blir du også
hele tiden linket til norske klubber. Nei takk til Brann og Vålerenga. Jakten på
de store stjernene er jo en av de viktigste sidene som manager, også
talentspeiderne har fått en aldri så liten oppussing til det bedre. Speiderne
dine forteller deg også hovedstaden i for eksempel Sverige, og hvor mange
innbyggere landet har. Det beste ved speiderfunksjonen i år er helt klart at den
er mye mer oversiktlig. På nyhetsskjermen får du speidernes oppsummering, hvilke
spillere de anbefaler og hvor mye de koster. Fortløpende informasjon fra landene
de besøker settes også pris på. Store forbedringer Alt i alt er årets utgave en
av spillseriens sterkeste noensinne, mye av det jeg har ønsket å sette fingeren
på i tidligere utgaver er rettet på og forbedret. Et godt eksempel er
karaktersystemet i kamper, der spillerne nå får desimalkarakterer og det er
blitt mye vanskeligere å oppnå høye poengsummer. At innbyttere med lite
spilletid får ingen karakter i stedet for en laber sekser som tidligere, er også
en ønsket oppdatering. Kampbildet til «FM 2009» er utrolig mye mer interessant
denne utgaven, med mye større muligheter til å følge og endre spillet underveis.
Et annet positivt innslag er harmonien i klubben, som har fått sin egen status
på «Board Confidence», går det bra med klubben og du har god stemning i stallen
er dette noe pressen fokuserer på. Hardt arbeid belønnes «Football Manager» er
og blir en jobb, aldri før har det vært mer å gjøre i en klubb som nå. Desto mer
tid du bruker på taktikk, treningsopplegg, speiding og forståelse av stallen du
besitter, desto bedre resultater får du. I år som tidligere belønnes hardt
arbeid. Southampton vant playoff-finalen mot Cardiff og er atter en gang et
Premier League-lag med minst budsjett. Nevnte vi at i år kan du også være
kvinnelig manager? Media reagerer på kvinneskikkelser i en «mannsdominert»
idrett. Versjonen vi testet er den oppdaterte 9.1-utgaven. Det var veldig mange
bugs på spillets første utgave og vi anbefaler alle brukere å laste ned patch
9.1 - hvis ikke dere har aktivert spillet via Steam, da skal oppdateringen skje
automatisk. Mer frukt, men mindre norsk Forbruket økt med 20 prosent på ti år. 

Forbruket av frukt og grønt har økt med over 20 prosent i løpet av de siste ti
årene. 

Men den norske produksjonen faller. Hele veksten og mer til av frukt og grønt
kommer fra import. Den norske produksjonen har nemlig falt med 10 prosent siden
1998, skriver Nationen. Ifølge landbruks- og matminister Lars Peder Brekk (Sp)
må de norske kjedene bli flinkere til å samarbeide med norske produsenter og
bøndene må bli flinkere til å produsere det kundene vil ha. Ifølge
kulturansvarlig for frukt i produsentorganisasjonen Norgrønt, Knut Byrkjenes
Hauso, ligger det et potensial i Norge for å dyrke mer pærer, spesielt sorter
som skiller seg ut fra importpærene. Dødssyke Hannah får oppfylt sitt siste
ønske likevel 

Forsikringsselskapet lar henne dra til Disneyland. 

Får dø hjemme: 

Kreftsyke Hannah Jones (13) overbeviste britiske helsemyndigheter om å få slippe
en hjertetransplantasjon. Hun vil heller tilbringe de siste månedene av sitt liv
hjemme hos familien. Liker Disney: Hannah var i Euro Disney for flere år siden.
Nå får hun oppfylt drømmen om å dra til Disneyland i USA. Overbeviste med sin
modenhet: Hannah Jones fikk selv velge at hun ikke skal få et nytt hjerte.
Historien om Hannah har fått stor oppmerksomhet i britiske medier, blant annet
Sky News. Dødssyke Hannah Jones (13) har sagt nei til et nytt hjerte. 

Hun orker ikke en ny operasjon, og vil heller dø hjemme. Hannah ønsker å få
tilbringe sine siste dager hjemme sammen med foreldrene og søsknene Oliver (11),
Lucy (10) og Phoebe (4). Samtidig har hun en siste drøm: Å få reise til
Disneyland i Orlando i USA. Fikk ikke reiseforsikring 13-åringenes foreldre
forsøkte å få henne med på en gruppetur med 40 andre syke eller funksjonshemmede
barn, arrangert av veldedige Caudwell Children. Alle barna fikk reiseforsikring.
Men ikke Hannah, selv om familien prøvde hos en rekke selskaper. Det så ut til
at det aldri skulle bli noe av turen. Men nå har et selskap meldt seg og sagt
seg villig til å forsikre 13-åringen, melder Sky News. - Jeg er henrykt og
overveldet, sier hun til TV-kanalen. - En uke vekk fra rutinene på sykehuset vil
være en fin avkobling for meg og familien min, vi vil være som en vanlig familie
en liten stund, sier hun. - Gleder oss Navnet på selskapet som oppfyller Hannahs
drøm er ikke kjent. Hannahs far, Andrew Jones, taker nå alle som har hjulpet
familien. - Vi er veldig glade for at vi får til dette, og gleder oss til å se
smilet hennes når vi kommer dit, sier han. Hannah Jones fikk konstatert leukemi
da hun var fem år, og har gått på tunge medisiner i flere år. Til slutt førte
medisinene til en alvorlig hjertefeil, og Hannah har i dag et hull i hjertet. Da
legene foreslo en hjertetransplantasjon svarte jenta nei. Hun ville heller få
lov å avslutte livet sammen med sine aller nærmeste, noe som kan bety at hun
bare har seks måneder igjen å leve. 13-åringen fikk lov til å ta avgjørelsen
selv blant annet fordi hun overbeviste barnevernet med sin modenhet.
Frp-ordfører fikk nytt hjerte Tønsberg-ordfører Per Arne Olsen (Frp) har
gjennomgått en vellykket hjertetransplantasjon ved Rikshospitalet. 

- Selve operasjonen har vært vellykket, sier ordførerens bror Pål W. Olsen til
Tønsbergs Blads nettutgave. 

Han lever også med et transplantert hjerte. Per Arne Olsen er tidligere
hjerteoperert. Under en utredning ved Rikshospitalet tidligere i høst fikk
47-åringen beskjed om at en transplantasjon var eneste utvei, ifølge
lokalavisen. Olsen er sykmeldt fra jobben som ordfører i Tønsberg inntil videre,
og det er ikke ventet at han vil kunne vende tilbake til arbeidet før neste år.
- Bedre å kjøpe veske til 33 000 enn aksjer 

Signy Fardal håper ranere stjeler innholdet og ikke selve veska. 

Møt motedronninga i Portrettet. Fardal fire år: 

- Det er jo en klisjé, men jeg hadde en veldig lykkelig oppvekst. Røde Signy: -
Fra min radikale ungdom, en gang på 80-tallet. Palestinaskjerf, lilla anorakk og
fotformsko. Vinterlykke: Fardal og sønnen Frede aker i snøen på St. Hanshaugen.
Danseløve: Fardal røyk tidlig ut av «Skal vi danse» i 2006. - Jeg trodde jo
aldri at jeg skulle bli noen grasiøs gasselle på dansegulvet. Voilà! 

Med en liflig eim av parfyme og et steinras av et smykke på brystet åpner Signy
Fardal døra til leiligheten på Frogner. Sjefredaktøren i Elle går inn i
spisestua. Høye hæler dunker taktfast mot tregulvet. - Når går du ikke på
stiletthæler? - På gymmen. Alle kvinner får en helt annen attitude og en helt
annen stolthet med høye hæler. - Gikk ikke du i joggesko på Manhattan i fjor? -
Jeg prøvde. Men jeg byttet tilbake til høye hæler. Jeg så visstnok latterlig ut.
Den er stor og svart. Rein i snittet og blank. Og den heter «Fashion Bible», den
nye boka Signy Fardal har skrevet, og som er et samarbeid med tidligere
supermodell Vendela Kirsebom og stylist Petra Middelthon. Boka ligger på
langbordet som er pyntet med hvite og røde roser og flakkende stearinlys i et
stort kandelaber. Stukkatur og lysekrone i taket. Fardal ville sitte her, ikke i
sofaen, for her er hun mer på alerten. Veggene er grønne og maskaraen mørk og
svarene som kommer, akkompagneres av den rislende lyden av polerte steiner som
klinker mot hverandre rundt Signy Fardals hals. - Min første tanke var: «Mote er
jo så forgjengelig. Mote dør omtrent i øyeblikket den blir født. Hva i all
verden skal jeg skrive om i ei slik bok?». Du må ta den for det den er, ei bok
som skal inspirere. «Fashion Bible» tar for seg hvordan moten har utviklet seg
de siste hundre åra, de viktigste motehusene og designerne, og den gir praktiske
tips. Lang kjole i et cocktailparty er no-no. Når du er under 30 år, er alt lov.
Få antrekk egner seg bedre til å forføre enn en trenchcoat. Uten noe under. -
Var det da du så hva vi andre hadde på oss at du tenkte Norge trenger en
motebibel? - Nei. Forlaget ringte meg. Men jeg mener faktisk at nordmenn har et
ekstremt praktisk forhold til hva vi har på oss. I Norge sier man, er mote så
viktig da? Er det ikke bedre å gå med flate sko så du kan løpe hvis du blir
truet, eller hvis du skal rekke trikken? Jo selvfølgelig, men jeg tror ingen av
oss har vondt av å gjøre det beste ut av fasaden vår. Det er den du viser fram.
Det er den folk ser. Du ser jo ikke inni mæ. Her er det på sin plass å skyte inn
at et eller annet sted mellom barndommens Sogndal og Elle mistet Fardal
dialekten. Gradvis byttet hun ut ord folk ikke forsto, og nå snakker hun en
blanding av vestlandsk, bokmål og nordnorsk. Det siste har hun snappet opp fra
samboeren som er fra Mo i Rana. - Mote er viktig. Mote er makt. Det er store ord
du åpner boka med? - Gjennom hvordan vi framstår kan vi åpne dører og slippe inn
i rom som kan være vanskelige å komme inn i. Da tenker jeg ikke bare på de beste
restaurantene, men å komme inn i de viktigste styrene eller få de beste jobbene.
De som behersker kodene, ligger et hestehode foran de som er like dyktige, men
som ikke behersker hvordan de framstår. Men mote er ikke bare makt, selvsagt
ikke. - Jeg kan bli lykkelig av å kjøpe meg ei veske. Jeg elsker min
Chanelveske. Fardal drar seg i det rødbrune håret. - Det er mulig at man etter
mange år i denne bransjen blir litt småskadet. Og opptatt av ting som
selvfølgelig ikke er viktig. Men la oss nå snakke litt feministisk. Fardal mener
at alt som kan gjøre at jenter føler seg litt suverene, er veldig bra. Hvis hun
kan heve stemmen litt høyere på et møte og få gjennomslag for sine synspunkter
fordi hun føler seg vel, er også det bra. - Alle skjønner at du bør vaske huset
før du får besøk, men det er ikke helt akseptert at du bruker noen tusenlapper
på en kjole når du skal presentere deg selv. Og det synes jeg er litt rart. Det
var langt til nærmeste catwalk. Det var langt fra New York, Paris og Milano. Det
var til og med langt fra Oslo. Det var Sogndal, og det var det tiåret modellen
het Twiggy og miniskjørtet ble oppfunnet. - Jeg har et klassebilde fra sjette
klasse. Når jeg ser på det bildet i dag, skjønner jeg at jeg måtte bli som jeg
ble. Alle jentene sto foran i terylenebukser med oppbrett og høyhalset genser.
Jeg hadde knallgule tresko, gule knestrømper, oppbrettet hjemmesydd dongeribukse
og hippieskjorte. Jentene sto rett opp og ned med hendene langs siden. Signy sto
sidelengs med hendene i hoftene. - Jeg vokste opp med tre brødre, så jeg tok nok
ut jenta i meg. - Far var baker. Mor jobbet på lokalkontoret til Bergens
Tidende. Og Signy, hun ble rød. - Jeg hadde en radikal ungdom. Jeg var med i SU.
Sto på kommunestyrelista til SV til valget. Gikk i studiesirkler. Leste Karl
Marx. Strikket et skjørt med hønsestrikk - det var in blant de radikale på
70-tallet - med border med kvinnesaksmerket, hjerter og menn og kvinner som
danset. - Når tok du av deg palestinaskjerfet og de flate kinaskoene og flyttet
opp i de høyhælte skoene? - Jeg flyttet til Oslo og begynte i Dagbladet. Jeg
husker jeg skulle inn på pressekonferanse i Norges Bank da de introduserte
tikroningen. Jeg slapp nesten ikke inn. Jeg så jo ut som en hippie. Fardal har
altså jobbet i Dagbladet. Klassekampen, radiOrakel og Arbeiderbladet også. Da
hun begynte i Dagens Næringsliv, der hun skulle bli i tolv år, fikk hun beskjed
om å skrive for forretningsmennenes koner. Hun skrev om IT-bransjen og miljø og
hun portrettintervjuet Kjell Inge Røkke i privatflyet hans på vei mot Seattle.
Så ble hun redaksjonssjef. Nå har Fardal vært redaktør for Elle i ti år, og vel,
hvordan er så dagene til en motemagasinredaktør? Etter å ha lest Aftenposten og
Dagens Næringsliv, sett nyhetene på tv på kjøkkenet, går hun de 700 meterne til
Elles kontorer i høye hæler. Der ankommer hun sist, sånn klokka nineish, tenish.
- Og så sitter jeg på jobben til folk har gått, mellom seks og åtte, kjører på
trening der jeg bokser, drar hjem og ser på tv. Er ikke det spennende? Men to
ganger i året reiser jeg på motevisning i Paris. Innimellom til New York. Ingen
vil jo tro det, men det er beinhard jobbing. Fra tidlig om morgenen til seint om
kvelden. Møter med fotografer og kolleger og mange moteshow hver dag. En
motevisning kan ifølge Fardal være en sterk kulturopplevelse. - Du sitter der og
ser rundt deg, og der sitter kanskje tre hundre mennesker. Det er tre hundre
mennesker, og det er hele verden. Jeg kan bli helt sånn ... gurimalla ... jeg er
så privilegert som sitter her, fra lille Norge, og får se dette. Så utrolig
vakre klær. Jeg kan få gåsehud. Og en gang de spilte 10cc, da spratt tårene.
Sånn kan det være. Mens andre ganger kan jeg tenke: «Dette her er jo helt sykt.
Hva er det vi holder på med? Jentene på catwalken er altfor unge og har ikke
fått mat på fjorten dager. For en syk bransje». Man må kunne distansere seg litt
for å ha det gøy med dette. Det skjer ting mellom motevisningene også. Fardal
forteller om middagen da Yves Saint-Laurent smilte til henne, da hun satt ved
siden av Sarah Jessica Parker i en frisørsalong i New York, og om besøket hjemme
hos Karl Lagerfeld. - Jeg var invitert på middag, trodde jeg. Det var fire
hundre andre også. Fra fin hagefest til finanser. Selv glansede motemagasiner må
vel bli matte av finanskrise? Eller? - I tider hvor vi må knipe igjen lommeboka,
kjøper vi det vi må ha, og vi må fortsatt ha på oss klær. Å drømme seg bort, har
man behov for også i nedgangstider. Vi vet for eksempel at i perioder hvor folk
bruker mindre penger på å pusse opp badet, så kjøper de flere magasiner som
forteller om hvordan de kan pusse opp badet. - Et av julegavetipsene i nyeste
Elle er en Birkin-bag til 33 200 kroner. Det er vel ikke akkurat slikt vi bør
prioritere nå? - Hvis du har 33 000 kroner, så er en Birkin-bag en av de
sikreste investeringene du kan gjøre. Den kommer til å være minst like mye verdt
om fem eller ti år. Heller det enn aksjer. Det var ikke bare Valla som ble
kritisert for lederstilen i 2007. Signy Fardal hadde lagt ned magasinet Red,
arbeidstilsynet hadde vært på besøk, det hadde vært konflikter og sykefravær. -
Du ble beskrevet som autoritær og dominerende. Hvordan opplevde du det? -
Akkurat de beskrivelsene er nok riktige. Som sjef må man til en viss grad være
dominerende og autoritær, men jeg tror jeg er det mer i form enn i innhold. Det
verste var at det ble sagt at jeg mobbet ansatte og baksnakket dem. Det kjente
jeg meg ikke igjen i. Nå viser en ny medarbeiderundersøkelse at de ansatte
trives og er fornøyde med sjefen. Men jeg kan nok fortsatt oppfattes som mer
skummel enn jeg opplever meg selv som. Jeg er jo ikke noen liten... og nå skal
jeg ikke si som Valla ... - Pusekatt? - Nei. For jeg kan faktisk være en
pusekatt også. Dette var noe av det tøffeste Fardal har vært gjennom. Hun husker
Adresseavisen intervjuet fire unge jenter om hva det verste de visste var. - Og
en av dem svarte: «Det verste jeg vet er Signy Fardal og det sier seg sjøl». Det
var vondt å oppleve. Rett nok lever jeg av å ha en viss profil, men selvfølgelig
skulle man helst bli elsket og beundret av hele verden. - Du har tidligere
uttalt at det har vært en utfordring å være sjef på en arbeidsplass med bare
kvinner... - ... for meg har det vært en utfordring å skille mellom det å være
sjef og være venninne. For jeg er veldig sosial, og liker å føle at jeg er med.
Vi jenter har en tendens til å være åpne om våre liv. Mye kjappere enn gutter
vet vi om hverandres drømmer og kjærlighetsliv. Og det er da det kan oppstå
utfordringer. Du skal ikke betro deg så mye om problemene du har i samlivet
eller whatever, og så være sjef neste dag. Men jentene mine er ærgjerrige og
flinke, og det er godt å vite at hvis jeg blir truffet av lynet i morgen, så
kommer det til å gå bra med Elle. Det er ingen hemmelighet at Signy Fardal er
glad i å shoppe. Faktisk har hun i lunsjen tatt taxi til en butikk på Stabekk,
kjøpt seg en kjole mens taksameteret gikk, før hun tok taxi tilbake. - Hender
det at du står inne i klesskapet og skriker: «Jeg har ingenting å ha på meg»? -
Absolutt. Og det er helt latterlig. Jeg har jo et helt walk-in-closet. - Er
mannen din fortsatt like entusiastisk når du kommer hjem med noe nytt? - Nei. Er
det nødvendig? Trenger du den? - Forteller du hva det koster? - Jeg prøver å
unngå det. Men jeg har jo min egen økonomi, så han kan mene akkurat hva han vil.
- Hva er det dyreste du har kjøpt? - Jeg har en kjole fra Lanvin til 11 000.
Nynazist arrestert - Vi må se på flere som finnes i vårt samfunn, som er en
minst like stor fare for vårt demokrati og våre medmennesker. Det er krevende,
men den jobben må gjøres, sier Chaudhry. Klassekampen forsøkte i går å få
kommentarer fra PST, men de besvarte ikke våre henvendelser. Ifølge Partapuoli
er nå flere av dem som var aktive i det nynazistiske miljøet på 90-tallet igjen
i full sving. I helga ble en av dem pågrepet i Oslo for å ha hatt ulovlige våpen
og sprengstoff og for trusler. - Vi er særlig bekymret for enkeltpersoner som
har en kombinasjon av nynazistisk bakgrunn, kontakt med kriminelle miljøer og
adgang til våpen, sier hun. Pressetalsperson Ronny Alte (NDL) mener imidlertid
at deres organisasjon ikke kan koples til nynazisme, og at de tar avstand fra
vold og oppfordring til vold. Han bekrefter også TV2s avsløringer denne helga om
at listekandidater fra fem politiske partier er tilknyttet deres organisasjon.
Disse partiene skal ifølge Alte være Kristent Samlingsparti, Demokratene,
Fremskrittspartiet, Høyre og Arbeiderpartiet. Har et voldspotensial Journalist
Øyvind Strømmen, som følger det høyreekstreme og antijihadistiske miljøet tett,
sier til Klassekampen at NDL helt klart har et voldspotensial. - Måten de er
organisert på og folk de tiltrekker seg gjør at de veldig lett kan ha et
voldspotensial, uten at den eventuelle volden nødvendigvis kan knyttes til dem.
Vold og voldsromantikk er en del av deres retorikk. Det er ikke tilfeldig at
tidligere NDL-leder og listetopp for Demokratene i Kristiansund Håvard Krane har
sagt at han ønsket å drepe medlemmer av regjeringen. - Hva bør PST gjøre med
disse miljøene? - Det er mye man kan gjøre uten å drive politisk overvåking.
Veldig mye ligger åpent, og jeg vil oppfordre dem til å patruljere på internett.
På den måten kan de komme over trusler og oppfordringer til voldsbruk, sier
Strømmen. Hitlers kamp i Min kamp Det sjette bindet av Karl Ove Knausgårds «Min
kamp» inneholder en fordypning i Hitlers tekst «Mein Kampf». 

Det kan bidra til å øke bevisstheten rundt lingvistisk vold, mener dansk
litteraturkritiker. Leses av Knausgård: 

Karl Ove Knausgård gjør en omfattende lesning av Adolf Hitlers «Mein Kampf» i
sjette bind av Min kamp. - Det er klart at vi må sette oss ned og lese «Mein
Kampf» nå, sier litteraturkritiker i danske Jyllands-Posten Jon Helt Haarder når
Klassekampen ringer og forteller at forfatter Karl Ove Knausgård har fordypet
seg i Hitlers «Mein Kampf». 

I den kommende sjette og avsluttende delen av romanverket «Min Kamp», som etter
mange forsinkelser endelig skal utkomme i november, er det nemlig varslet at et
essay på 400 sider om «Mein Kampf» vil være å lese i boka. Boka er inndelt i tre
deler, og hele del 2 av boka vil dreie seg om Adolf Hitlers selvbiografiske
ideologiske dokument, bekrefter forlagssjef i Oktober, Geir Berdahl, overfor
Klassekampen. Språk og vold Så langt er det ikke mange som har gjort som
Knausgård og lest «Mein Kampf» som utkom i to bind i 1925 og 1927. Etter at
tyske myndigheter har ført en bevisst politikk om ikke å tillate nye opplag av
teksten etter 1945, er svært få tilgjengelige utgaver av «Mein Kampf» i omløp.
Haarder tror imidlertid at det historiske dokumentets lange liv utenfor
offentlighetens søkelys er på vei mot en ende. - Diskusjonen om sammenhengen
mellom lingvistisk og fysisk vold er svært aktuell, ikke minst etter 22. juli.
Her i Danmark er dessuten nylig Victor Klemperers store verk om nazismens
språkbruk fra 1947, nettopp utkommet. Dette er veldig oppe i tida, sier Haarder.
Han mener spesielt språkklimaet på nettet har tvunget fram en ny aktualitet i
spørsmålet om sammenhengen mellom språk og vold. - Det er virkelig skremmende å
se hvor voldsomt unge mennesker henvender seg språklig til hverandre på
Facebook. Med nettet har alle mulige synspunkter har kunnet komme til orde uten
redaksjonell innblanding. Det er en utvikling vi bør følge med på og undersøke.
«Om jeg skulle beskrive «Mein Kampf» i en setning, ville det være at det er en
bok uten et 'du'. Det er et 'jeg' der, det er et 'vi' der og det er et 'de' der.
Men det finnes ikke noe «du», sa Karl Ove Knausgård i det svenske
radioprogrammet «Sommar i P1» 14. august. I programmet, som Klassekampen trykket
den skriftlige utgaven av på lørdag, sa Karl Ove Knausgård at han i hele vinter
og vår har arbeidet med å lese Hitlers «Mein Kampf». Her påpekte han også
likhetene mellom Anders Behring Breiviks publiserte manifest «2083» og Hitlers
tekst - men at det påfallende ved Behring Breiviks synspunkter var at de også
hadde mange sammenfall med Knausgårds eget liv og egne meninger. «Avgrunnen går
ikke mellom det han mente og det vi mener, avgrunnen går mellom det han mente og
det han gjorde», sa Knausgård, som også skal bidra i antologien «Respons 22/7»,
som utkommer seinere i høst. Kulturkonservatisme Jon Helt Haarder synes
sammenkoplingen mellom Knausgård og Hitlers «Mein Kampf» er dristig. - Vi kan jo
ikke vite hvordan Knausgård vil lese «Mein Kampf» i bok 6, men man kan i hvert
fall si at han setter seg selv voldsomt på spill ved å gjøre en lesning av det
verket. Med seg selv som innsats tvinger han seg til å forholde seg til den
konkrete Hitler-teksten, som alle har hørt om, men ingen har lest. En rekke
etiske spørsmål virvles opp og han gjør det i høy grad mulig å innta kritiske
posisjoner i forhold til ham, sier litteraturkritikeren. - En del av «min
kamp»-bøkenes provokasjonsverdi ligger i det kulturkonservative spranget bøkene
gjør. Forfatteren har en formidabel evne til å være reaksjonær og samtidig
nyskapende og bekjennende, utdyper Jon Helt Haarder. Klassekampens
litteraturkritiker Tom Egil Hverven er mer skeptisk til å kople Knausgård
direkte til en form for kulturkonservatisme. - Det finnes en sterk gruppering i
den norske offentligheten av unge, sinte menn som har forsøkt å ta særlig «Min
kamp 2» til inntekt for sine meninger, sier Hverven. - Men det som overrasker
meg at folk stadig glemmer i omtalen av bøkene, er at boka inneholder hundrevis
av sider om en tålmodig og omsorgsfull far. Selv om han beskriver problemene og
aggresjonen, er det som preger bøkene det kjedelige og grå hverdagslivet. Men
det er disse små utbruddene om den rasende attenhundretallsmannen i hans indre
som alle husker, fordi slike slående formuleringer gjerne fester seg. Hverven
mener imidlertid en del av meningene som legges for dagen i «Min kamp» kan
diskuteres. - Det er viktig å være klar over at Knausgårds verk også gir uttrykk
for en del synspunkter som har vunnet fram i bred offentlighet. Det viser seg
for eksempel i kritikken av det politisk korrekte, selv om den er mye kraftigere
rettet mot den svenske offentligheten. - Hvordan vil du forklare tittelen «Min
kamp? - Til nå har jeg lest det som et forsøk på å være litt frekk, fordi den
tittelen på en måte var opptatt - ikke bare i den norske offentligheten men i
den verdensvide offentligheten. Man kan si at det handler om kampen om å skrive,
kampen om å bli den en er. - Samtidig tenker jeg det er noe av det utspekulerte
i dette verket, at tittelen aldri er blitt forklart. Det vi vet om det sjette
bindet, kan tyde på at dette er gjort med overlegg. 22. juli og Knausgård
Knausgårds forlagssjef Berdahl er tilbakeholden med å røpe noe av innholdet i
«Min kamp 6». - Har det hele tida vært Knausgårds plan å innlemme Hitlers tekst
«Mein Kampf» i siste del av verket? - Nei, det tror jeg ikke. Jeg vet ikke. Ting
har nok kommet etter hvert på en del av dette. Men det er bare noe jeg tror. -
Er hendelsene 22. juli skrevet inn i romanen? - Nei, ikke så vidt jeg vet. Men
det kan hende at det vil vise seg noen berøringspunkter og at man kan trekke
paralleller til gjerningsmannen Anders Behring Breivik. Det har i hvert fall jeg
tenkt, sier Oktober-sjefen. Kliner til for endring Protesterer: 

Hundretusenvis i gatene. Generalstreik. Kampen mot Chiles regjerings
privatiseringsagenda øker i intensitet. Noe i lufta: 

Hundretusenvis av chilener demonstrerer mot privatiseringspolitikken til landets
regjering. Foto: Ivan Alvarado, Reuters/Scanpix - Så lenge landets ledelse ikke
svarer på våre krav, vil denne bevegelsen fortsette. 

Det sa Camila Vallejo til Reuters torsdag. Hun er lederen for studentbevegelsen
som denne uka har ledet an i massive protester mot Chiles høyrekonservative
regjering. Det som for tre måneder siden begynte som isolerte boikotter av
undervisningen av studenter som krevde reformer av Chiles utdanningssystem, har
utviklet seg til en massebevegelse. Denne uka har hundretusenvis av mennesker
deltatt i demonstrasjoner i hovedstaden Santiago og i andre byer over hele
landet. Chiles fagforeninger gjennomførte onsdag og torsdag generalstreik. Brei
front Protestene rommer krav om store endringer i regjeringen til Sebastian
Piñeras sentraliserte og privatiseringsbaserte måte å styre landet på.
Demonstrantene krever mer penger til utdanning, helsesektor og pensjoner og
endringer i landets grunnlov. Bevegelsen som drevet fram protestene har sin
bakgrunn i studentforeninger, fagforeninger, offentlig ansatte og ulike
sentrum-venstre opposisjonspartier. Ledere for fagforeningene hevdet at så mange
som 600.000 mennesker deltok i protester over hele Chile torsdag.
Demonstrasjonene foregikk i stor grad fredfullt. Det kom likevel til sammenstøt
mellom mindre grupper av demonstranter og politi. Over 450 mennesker ble
arrestert og et titall mennesker ble skadet. Sviktende stige Både under
diktaturet til Augusto Pinochet og i tida etter diktaturets fall i 1990 har
Chiles ledere holdt fram utdanning som stigen unge chilenere skal kunne klatre
opp og inn i nye sosiale klasser med. Dagens unge chilenere har innsett at for
mange mangler denne stigen de første trinnene. - De vet at chilenske
universiteter er blant de dyreste i verden og at å avansere innenfor høyere
utdanning avhenger mer av hvilket universitet du eksamineres fra, enn av din
egen innsats, sier Bernardo Navarrete, en politisk analytiker ved Universitet i
Santiago. Chiles utdanningssystem preges, på samme måte som det chilenske
samfunnet for øvrig, av skyhøy ulikhet. Utdanning ble under Augusto Pinochet
sitt diktatur på 1980-tallet i økende grad overlatt til private skoler og
universiteter. Lite har endret seg siden den gang. Kvaliteten på utdanningen
unge får i dagens Chile avhenger av hvor mye de kan betale for den. Bare 15
prosent av utdanningen blir finansiert av det offentlige og mange unge pådrar
seg stor gjeld etter studietida. Ønsker ny grunnlov Sentralt i protestene står
Chiles fagforeninger. De er blant dem som krever at grunnloven endres for å møte
Chiles store sosiale problemer. - Det finnes et stort demokratisk underskudd i
Chile. Vi må jobbe hardt for få på plass en ny grunnlov, sier lederen for
landets største fagforening Central Única de Trabajadores (CUT), Cristian
Cuevas, til tv-kanalen Telesur. En ny grunnlov vil etter demonstrantenes ønske
skape rom for direkte demokrati ved å gi velgere mulighet til å delta i
folkeavstemninger. - Kravet vårt handler om omfordeling av rikdommen som i dag
er fordelt på bakgrunn av den institusjonelle arven fra Pinochets diktatur, sier
Cuevas. Frykter for eldreløftet Strid: 

Raymond Johansen mener Frp snart må ta ansvar for sin egen eldrepolitikk, og
beskylder høyrestyrte Oslo for å være en bremsekloss i arbeidet for full
sykehjemsdekning. Lei ansvarsfraskrivelse: 

Aps partisekretær er lei av at Frp skylder på alle andre i eldreomsorgen, og
mener partiet snart må ta ansvar for sin egen politikk. Jan Mayen har sin egen
kontinentalsokkel, som er avgrenset på samme måte som fiskerisonen. 

Jan Mayen-lovens regler gjelder for øyas land- og sjøterritorium. For
sjøterritoriet omkring øya kan derfor både Jan Mayen-loven og lov om økonomisk
sone gi hjemmel for bestemmelser, men soneloven § 1 tredje ledd legger opp til
at den ikke vil bli brukt som hjemmel. Utenfor sjøterritoriet må den rettslige
regulering bygge på soneloven eller på at norsk rett får anvendelse i henhold
til interlegale regler (jf straffeloven § 12 for strafferettslige regler).
Gjelder det kontinentalsokkelen, er hjemmelen for regulerende bestemmelser lov
21 juni 1963 nr 12 om vitenskapelig utforsking og undersøkelse etter og
utnyttelse av andre undersjøiske naturforekomster enn petroleumsforekomster,
eller med sikte på petroleumsvirksomhet lov 29 november 1996 nr 72 om
petroleumsvirksomhet, jf lovens § 1-4. Jan Mayen lå inntil 1995 under
ansvarsområdet for Sysselmannen for Svalbard. Ved kgl res 25 august 1994 ble det
administrative ansvar for øya, herunder for den lokale miljøvernforvaltning,
overført til fylkesmannen i Nordland. Rettspleien hører under Salten herredsrett
og politimyndighet under politimesteren i Bodø. Stasjonssjefen er øverste
representant for sivile og militære myndigheter på øya med oppgave å håndheve
lover og forskrifter og ivareta norske interesser. Stasjonssjefen har begrenset
politimyndighet. Eventuell bergverksdrift hører under Bergmesteren på Svalbard,
jf forskrift 23 april 1976. 11.3.2 Grunnlaget for miljøvernreglene for Jan Mayen
De fleste reglene om miljøvern for Jan Mayen er fastsatt i forskrifter. Den
alminnelige forskriftshjemmelen er Jan Mayen-loven § 2 annet ledd, som har samme
innhold som Svalbardloven § 4. Den gir følgelig hjemmel for bestemmelser bl a om
fredning, jakt, fangst og fiske, turisme og ymse næringsvirksomhet. Når det
gjelder fiskerisonen og kontinentalsokkelen, er det henholdsvis soneloven og
kontinentalsokkelloven som vil være hjemmelen for forskrifter, jf 11.3.1
ovenfor. Noen miljørelevante regler i norsk lov vil gjelde for Jan Mayen uten
videre som følge av Jan Mayen-loven § 2 første ledd. Dette har betydning for
erstatningsrettslige og strafferettslige regler, og Svalbard og Jan Mayen vil
her stå i samme stilling. Generalklausulen mot miljøkriminalitet i straffeloven
§ 152 b gjelder altså for Jan Mayen, og det fremgår til overmål av at
bestemmelsen gjennom sitt tredje ledd (2) uttrykkelig rammer betydelig skade på
eventuelle verneområder på Jan Mayen. Produktkontrolloven er den eneste av
miljøvernlovene for fastlandet som selv bestemmer at den gjelder også på Jan
Mayen (pkl § 14). Jan Mayen står her i samme stilling som Svalbard, jf kap
8.3.3.5. Ut over dette kan miljørelevante regler være fastsatt i instruks for
virksomheten til Forsvaret og Vervarslinga for Nord-Norge. 11.3.3 Oversikt over
miljøvernreglene for Jan Mayen Det er ikke opprettet særskilte verneområder på
Jan Mayen. Alminnelige regler om naturinngrep på Jan Mayen er fastsatt i
midlertidig forskrift 28 mai 1971 for regulering av naturinngrep på Svalbard og
Jan Mayen. På Svalbard er forskriften avløst av naturvernforskriften av 1983,
men på Jan Mayen gjelder den fortsatt. Opprinnelig skulle den bare gjelde frem
til 1974, men den er nå forlenget inntil videre (uten at tittelen er endret).
Naturinngrepsforskriften gjelder også for sjøterritoriet ut til firemilsgrensen.
Den omfatter all virksomhet eller andre tiltak som kan medføre en endring i
landskapet eller naturmiljøet for øvrig (§ 1 første ledd). Som eksempler angir
forskriften bergverksdrift, oljevirksomhet, industriell virksomhet generelt,
hotell- og herbergevirksomhet og arealdisponering til transportanlegg,
tankanlegg og større brennstofflagre. Det må antas at forskriften omfatter all
bebyggelse og anlegg uansett formål, også som ledd i Forsvarets arbeid og
meteorologiske observasjoner. Derimot må beskatning og introduksjon av levende
organismer falle utenfor. Departementet har for øvrig adgang til å unnta
bestemte virksomhetstyper eller områder fra forskriften (§ 7 annet ledd). Etter
det utvalget kjenner til, har denne hjemmelen ikke vært brukt. Virksomhet som
faller inn under forskriften § 1, må ha godkjenning av fylkesmannen. Regulært
skal planene forelegges fylkesmannen minst ett år før iverksetting. Det er
hjemmel for å kreve konsekvensutredning (§ 2 fjerde og femte punktum, jf også §
3 tredje ledd). Det kan nedlegges forbud mot virksomhet som kan volde omfattende
forurensning eller skade større områder eller særpregete naturforekomster eller
kulturminner (§ 3 fjerde ledd), og planene kan påbys endret (§ 3 første ledd).
Men det er tvilsomt om fylkesmannen ut over dette har en alminnelig adgang til å
nekte godkjenning. Det kan settes som vilkår at det treffes tiltak for å
motvirke skader på naturmiljø og landskap som følge av virksomheten, og slike
pålegg kan også gis på et senere tidspunkt (§ 3 første ledd). Når en virksomhet
opphører, skal det skje en full opprydding og tilbakeføring av landskapet (§ 5).
Det kan imidlertid dispenseres fra dette kravet (§ 7 første ledd). Forskriften
oppstiller en generell hensynsregel for omgang med naturen, med krav om at
ferdsel og virksomhet ikke må føre til endring eller vesentlig forurensning av
grunnen, luften, innsjøer og elver og sjøområder som støter opp mot Jan Mayen,
og heller ikke vesentlig eller unødig skade på plante- eller dyrelivet (§ 4
første ledd). Miljøverndepartementet kan gi forskrifter om motorferdsel (for
kjøretøyer og landing med luftfartøy), jf § 4 annet ledd. For bergverk er
bergverksloven 30 juni 1972 nr 70 gjort gjeldende for Jan Mayen med enkelte
tilpasninger (forskrift 23 april 1976 om bergverksordningen for Jan Mayen), og
gjelder i tillegg til naturinngrepsforskriften. For petroleumsvirksomhet gjelder
petroleumsloven på samme måte. For vilt og ferskvannsfisk gjelder forskrift 11
august 1978 om forvaltning av vilt og ferskvannsfisk på Svalbard og Jan Mayen,
som nå bare har betydning for Jan Mayen. Forskriften gjelder også for
sjøterritoriet rundt Jan Mayen (§ 3 første ledd). Som vilt regnes viltlevende
fugler, landpattedyr og sjøpattedyr, men smågnagere omfattes ikke av forskriften
(§ 2). Dette betyr at forskriften også gjelder for sel og hval, men for
sjøpattedyr blir forskriften forvaltet av Fiskeridepartementet (§ 20 første
ledd). Som ferskvannsfisk regner forskriften laks, pukkellaks og røye (både
sjørøye og stasjonær røye). Forskriften har til formål å opprettholde den
naturlige artsrikdom, bevare balansen mellom artene og deres naturgrunnlag og
mellom artene innbyrdes (den økologiske balanse på artsnivå), og å regulere en
økologisk forsvarlig høsting av vilt og ferskvannsfisk (§ 1). For vilt bygger
den på et fredningsprinsipp, og jakt og fangst er bare lovlig innen de jakttider
som fremgår av vedlegget til forskriften (§ 4). Isbjørn, polarrev, lomvi,
kortnebbgås og rype (om den forekommer) er totalfredet. Uansett fredning kan
felling skje ved nødstilstand eller med særskilt tillatelse for å unngå skade på
folk eller annen vesentlig skade (§ 5). Det er nærmere bestemmelser om jakt- og
fangstmetoder (§§ 7-8). Ferskvannsfiske dvs røyefisket i Nordlaguna er forbudt i
tiden 26 juli-10 august, og det er nærmere regler om fiskemetoder mv (§§ 9-10).
Departementet har omfattende hjemler til å utvide eller innskrenke adgangen til
jakt og fiske (§§ 11-13). Egg- og dunsanking må ha tillatelse fra fylkesmannen
(§ 4 fjerde ledd). Forskriften har for øvrig bl a regler for å beskytte
fuglefjell mot støy, om at ulovlig ervervet vilt og fisk blir statens eiendom og
hjemmel for å innføre båndtvang. Det er også en bestemmelse om at departementet
kan gi erstatning for skader som fredet vilt har voldt på Jan Mayen (§ 16 annet
ledd). Dette er trolig bare aktuelt for skader som isbjørn måtte volde under
besøk i vinter- og vårmånedene, men utvalget kjenner ikke til at det noen gang
har vært gitt slik erstatning. Utsetting av fisk og vilt krever samtykke av
departementet (§ 17). Bestemmelsen har vært aktuell med tanke på reintroduksjon
av polarrev. Det er for tiden knapt noen rev å utføre, men utførselsforbudet for
levende rev står ved makt (forskrift 27 juli 1939, som gir lov 3 juni 1938 nr 4
om utførselsforbud for levende rev, skogmår m.v. med tilhørende forskrift 10
februar 1939 anvendelse også på Jan Mayen). For kulturminner gjelder forskrift
21 juni 1974 om fredning av kulturminner på Jan Mayen, som tidligere også gjaldt
for Svalbard. Forskriften skiller mellom faste og løse kulturminner. Generelt er
faste kulturminner fra før 1900 fredet (§ 2 jf § 1). Det samme gjelder skilter
og annet som er anbragt for å okkupere grunn før 1926. Nyere tekniske
kulturminner og steder som historiske hendelser knytter seg til, kan fredes av
Riksantikvaren med hjemmel i § 3. For ny virksomhet gjelder en undersøkelses- og
tiltaksplikt for å hindre at fredet fast kulturminne blir skadet (§ 6), og hvis
et kulturminne kan bli berørt, kreves det vedtak av fylkesmannen for at arbeidet
kan fortsette (§ 5). Funn av løse kulturminner fra før 1900 skal meldes til
fylkesmannen og er statens eiendom hvis det ikke er rimelig håp om å finne
eieren (§ 9), og Riksantikvaren kan i medfør av § 10 frede også yngre
kulturminner. Fredete kulturminner må ikke tas med ut av riket (§ 11), men det
er ikke noe forbud mot å ta kulturminner fra Jan Mayen med til Svalbard eller
fastlandet. For drivtømmer (rekved) gjelder en strengere regel med forbud mot
utførsel fra Jan Mayen (forskrift 25 september 1931). 5 Saltvannsfiskeloven (lov
3 juni 1983 nr 40 om saltvannsfiske m.v.) gjelder i fiskerisonen ved Jan Mayen
(jf lovens § 1 første ledd bokstav a). Loven tar særlig sikte på fiske og
fangst, men kan også gjøres gjeldende for annen virksomhet som påvirker fisken.
Reguleringer herunder fredning og kvotebegrensninger kan vedtas med hjemmel i §
4 med virkning for både norske og utenlandske fartøyer (jf § 1 fjerde ledd).
Utlendinger har bare adgang til å fiske i fiskerisonen når det er fastsatt etter
lov om Norges økonomiske sone § 6 som følge av avtale med vedkommende stat (jf
forskrift 23 desember 1980 om utlendingers fiske og fangst i fiskerisonen ved
Jan Mayen). Saltvannsfiskeloven tar primært sikte på saltvannsfisk (unntatt
anadrome laksefisk). Den gjelder også for skalldyr og bløtdyr, og har vært brukt
til å stanse tråling etter haneskjell sør for Jan Mayen. Lovens
reguleringsfullmakter og flere andre bestemmelser gjelder også for sel- og
hvalfangst, slik at det her synes å foreligge en overlapping med
viltforskriften. Enkelte av reguleringsfullmaktene synes å gjelde for bentisk
fauna og marin vegetasjon generelt, men dette er ikke reflektert i bestemmelsen
om lovens saklige virkeområde (se § 2, jf særlig § 4 første ledd bokstav n og
o). Utsetting av levende organismer eller rogn kan bare skje med tillatelse fra
Fiskeridepartementet ved forskrift eller enkeltvedtak (§ 4 fjerde ledd). I
tillegg til de bestemmelser som er fastsatt i lov og forskrift, har Forsvaret
gitt regler i form av instruks som stasjonssjefen på Jan Mayen legger til grunn
for virksomheten der. 11.4 Utvalgets vurderinger 11.4.1 Behovet for regler Fra
miljøsynspunkt har Jan Mayen betydelig interesse. Mesteparten av øya må sies å
være upåvirket av mennesker på annen måte enn gjennom langtransport av stoffer,
og også denne påvirkningen er begrenset. Den geologiske bakgrunnen er unik for
Norge, og beliggenheten gir spesielle miljøbetingelser og muligheter for å
studere klimatiske og økologiske forhold. Jan Mayen er stadig et ganske
utilgjengelig sted. Den mest praktiske transportmåten med fly er i praksis meget
begrenset, med ca åtte flyvninger i året, i hovedsak beregnet på personell og
forsyninger til Forsvarets virksomhet og værtjenesten. Ilandstigning fra båt må
skje ved hjelp av småbåter og kan ofte være meget farefull (jf saksforholdet i
høyesterettsdommen i Rt 1989 side 715 (Botten-saken)). Det er ingen
overnattingssteder eller andre fasiliteter som retter seg mot allmennheten eller
overhodet andre enn dem som har sitt arbeid på Jan Mayen. På denne bakgrunn står
Jan Mayen i en helt annen stilling enn Svalbard når det gjelder tilgjengelighet.
Også når det gjelder aktivitetsnivå, er det store forskjeller mellom Svalbard og
Jan Mayen. På Svalbard drives det aktiv næringsvirksomhet i familiesamfunn, og
den løpende faste bosetting er opptil flere hundre ganger så stor som på Jan
Mayen. På Jan Mayen kan norske myndigheter holde full kontroll med oppstarting
av ny aktivitet, mens dette stiller seg annerledes etter Svalbardtraktaten. De
topografiske og klimatiske forhold, og begrenset tilgang til ferskvann, gjør
også at Jan Mayen er klart mindre egnet for fast bosetting enn Svalbard. På
denne bakgrunn kan det hevdes at Jan Mayen langt på vei freder seg selv , og at
nødvendig styring med den eksisterende statlig virksomhet kan skje gjennom
instrukser uten bruk av lov eller forskrift. Utvalget mener imidlertid at det er
behov for å ivareta miljøverdiene på Jan Mayen gjennom regler i lov eller
forskrift. Tiltalt for voldtekt om bord i cruiseskip Torsdag møter en mann i
retten, tiltalt for å ha voldtatt ei kvinne om bord på cruiseskipet «Queen
Elisabeth 2», mens skipet lå ved kai i Ålesund. 

Rettssak. 

Både den tiltalte, en mann fra Serbia, og den fornærma, ei kvinne fra
Storbritannia, er ansatt om bord på cruiseskipet. Min klient stiller seg
fullstendig uforstående til tiltalen. Han benekter å ha hatt noe samkvem med
denne kvinna, og erkjenner derfor ikke straffskyld, sier advokat Inger Marie
Sperre. Kollegaer De to skal bare ha arbeidet sammen på «Queen Elisabeth 2» i
fire dager da den angivelige voldtekten fant sted 25. mai, mens skipet lå til
kai i Ålesund. De var derfor ikke omgangsvenner på skipet. Kvinna har i avhør
fortalt at hun hadde lagt seg, da mannen kom inn på lugaren hennes og voldtok
henne. Han ble ikke lenge etter pågrepet, og har siden sittet varetektsfengslet,
sier statsadvokat Jogeir Nogva, som skal være aktor i rettssaka mot mannen. To
tolker Det er satt av to dager til rettssaka i Sunnmøre tingrett. På grunn av at
tiltalte og fornærmede har ulik nasjonalitet, er det leid inn to tolker som skal
oversette det som blir sagt til serbisk og engelsk. Advokat Inger Marie Sperre
bekrefter overfor Sunnmørsposten at det blir lagt fram tekniske bevis i retten,
men at det vil bli et tema om disse bevisene er gode nok til en domfellelse.
Dette skal dreie seg om både DNA-spor og fingeravtrykk. Vurderer bevis
Spørsmålet er om disse er funnet på slike steder at de kan bevise om det er
gjennomført en forbrytelse, sier Sperre. Blant annet vil et sakkyndig vitne møte
i retten for å uttale seg om de tekniske bevisene. Aktiv verdiskapningspolitikk
for distriktene Tradisjonelt har det i mange kystsamfunn vært et sterkt
initiativ og en evne til å etablere nye bedrifter. 

Fremveksten til norsk havbruksnæring er et godt eksempel på hvordan privat
initiativ har utviklet sterke bedrifter og næringer. I en tid med økende
internasjonal konkurranse vil det være behov for at nye ideer blir omdannet til
forretningsmessige løsninger. For å skape sterke og robuste kystsamfunn er det
viktig at myndighetene fokuserer på å gi rammevilkår som skaper grunnlag for
lønnsomme bedrifter. Fremskrittspartiet mener dette best kan gjøres ved at
marine og maritime næringer i større grad gis rammevilkår på linje med ordinære
næringer og at det skilles mellom nærings- og distriktspolitikk. Dersom
næringens rammebetingelser først og fremst har til hensikt å skape en robust og
konkurransedyktig næring, så vil dette gi som resultat økonomisk vekst, nye
arbeidsplasser og mange livskraftige lokalsamfunn. Dagens distriktspolitikk er
feilslått ved at man ikke tar hensyn til at næringer og markedene er i stadig
endring. Et skille mellom distrikts- og næringspolitikk vil skape grunnlag for
ny vekst i mange lokalsamfunn. La Tafjordbygda leve Som innbygger i Tafjord
synes jeg det er litt frustrerende å lese om de som for enhver pris vil gå imot
all utvikling i Tafjord. 

Ordfører Arne Sandnes gikk ut i media og talte for helårsvei mellom Tafjord og
Grotli. Og da spretter det opp den ene forståsegpåeren etter den andre som sier
at Tafjordfjella ikke må røres. Hva med oss som bor i Tafjord? Vi opplever
daglig at bygda vår dør mer og mer hen. Den ene familien etter den andre flytter
fra bygda. Og hvis dette får fortsette vil Tafjordbygda være fraflyttet innen få
år. For noen år siden var det 150 innbyggere her. Pr i dag er det ca 80 som bor
i Tafjord, og bare i 2005 vil folketallet i bygda gå ned med 10 prosent. Tunnel

Men fremdeles er det noen som ønsker å bo i Tafjord. Som har etablert seg, og
som vil at barna skal vokse opp her. Og hver eneste dag går vi og tenker på hva
vi kan gjøre for å snu den trenden vi har i Tafjord. Hva kan vi gjøre for å
skape noe i Tafjord som igjen kan føre til at folk flytter til Tafjord i stedet
for å flytte fra bygda? Hver dag føler vi fraflyttings-spøkelset på kroppen. Vi
har en barnehage i Tafjord med 3 barn. Vi har en skole med 9 elever. At vi i det
hele tatt har det er et resultat av positivitet og optimisme både fra
innbyggerne i Tafjord og fra kommunepolitikerne i Norddal. Og så lenge det er
håp vil vi kjempe for å beholde et levedyktig samfunn i Tafjord. Og så lenge vi
opplever optimismen og positive holdninger vil vi gjøre det vi kan for å snu
trenden vi ser i bygda. Naturvernforbundet har gått ut i Sunnmørsposten og lagt
ned veto mot all berøring av Tafjordfjella. Det forbundet har aldri tatt kontakt
med innbyggerne i Tafjord om saken. De viser ingen interesse for å høre med oss
hvordan vi ser på saken. Vi kan gjerne samarbeide med Naturvernforbundet for å
både sikre den flotte naturen vi har og også sikre et levedyktig samfunn i
Tafjord. Men da må Naturvernforbundet ta av seg skylappene og også se på
konsekvensene av det de går ut med. En helårsvei mellom Tafjord og Grotli kan
stort sett legges i tunnel, og det trenger ikke ødelegge opplevelsene for dem
som tar seg en tur i Tafjordfjella noen ganger i året. Men for innbyggerne i
Tafjord kan det bety være eller ikke være! Tenk om vi hadde fått en helårsvei
til Grotli. Tenk om vi hadde fått tunnel mellom Tafjord og Norddal. Tenk om vi
hadde fått Galerie Tafjord. Tenk hva med arbeidsplasser dette kunne skapt. Ikke
bare i Tafjord, men også i Fjørå, Valldal, Norddal og Eidsdal. Tenk for en
aktivitet vi kunne hatt. Året rundt! Jeg nekter å tro at Naturvernforbundet
ønsker at bygdesamfunnet skal bygges ned, men når de går ut i media slik de gjør
så leser jeg: "Vi bryr oss ikke hvordan det går med Tafjordbygda bare vi får
beholde fjellet!" Det går an å få til noe positivt for alle parter, men ta for
all del av skylappene og se hvilke konsekvensene utspillet kan føre til. Og til
Arne Sandnes og de andre politikerne i Norddal kommune: Stå på! Det er ikke så
mye som skal til før Norddal blir knutepunktet mellom øst og vest. Og da peker
pilen bare en vei! Og løsningen går helt klart mellom Tafjord og Grotli . og i
tunnel! Gasskraft splitter velgerne Gass er bokstavelig talt et brennbart tema i
den lokale valgkampen. 

Politikere med stortingsambisjoner kappes om å være mest positive til å bygge
gasskraftverk i Møre og Romsdal. Men velgerne er ikke så sikre. En meningsmåling
Sentio har utført for Sunnmørsposten viser at det er dødt løp mellom de som vil
ha gasskraftverk og de som ikke vil ha det. 

På spørsmålet om det bør bygges gasskraftverk i Møre og Romsdal nå, eller om vi
bør vente på CO2-frie gasskraftverk, og heller satse på andre energikilder,
svarte 43,6 prosent at de vil vente, mens 43,3 prosent vil bygge nå. Resten av
velgerne har ikke tatt stilling. Gasskraftspørsmålet splitter ikke bare
velgerne. Begge de to regjeringsalternativene er delt. Begge leire tar Sentios
måling til inntekt, og begge hevder de driver folkeopplysning i gasskraftsaken.
- Oi oi oi! Nå ble jeg glad! jubler SVs Bjørn Jacobsen. Han har de siste ukene
drevet valgkamp gassfylket Møre og Romsdal på vegne av et parti som sier tvert
nei til gasskraftverk uten CO2-håndtering, og som heller ikke sto fremst i
rekken av gratulanter da Aukra ble ilandføringssted for Ormen Lange-gassen. Da
Hustadmarmor sammen med Istad og Tafjord Energi la fram sine planer om
gasskraftverk i Fræna, landet Jacobsen på et nølende ja-standpunkt. - Jeg er
positiv til det Hustadmarmor gjør i forhold til å utvikle teknologi for
CO2-håndtering. Jeg er veldig spent på hva de får til. Jeg håper de lykkes, men
jeg tviler på det. Bevisbyrden ligger på dem. - Er SVs gasskraftpolitikk en
vanskelig valgkampsak for partiet i Møre og Romsdal? - Nei. SV godtar gasskraft
med renseteknologi. Og vi forutsetter at det blir satt av milliarder, ikke
millioner, til utvikling av alternative energikilder. Jeg synes ikke det er
vanskelig å fronte et slikt standpunkt. Det er jo dette som er å drive politikk;
å jobbe langsiktig med saker man tror på. Vi driver folkeopplysning, og disse
tallene viser at velgerne ikke har sovet i timen. Vi har fått fram budskapet
vårt, det er veldig gledelig, sier Jacobsen. Folkeopplysning Sett i forhold til
SV og Jacobsen har Petter Løvik (H) diametralt motsatt syn på gasskraft: Han vil
bygge gaskraftverk nå, med dagens teknologi, og heller drive forskning på
alternative energikilder og renseteknologi parallelt. - Er du overrasket over at
skepsisen er såpass stor? - Nei, ikke slik spørsmålet er stilt i denne
meningsmålingen. Slik det er formulert gir det inntrykk av at det finnes
alternative energikilder som kan fylle det gapet som vil oppstå i Møre og
Romsdal om få år. Det gjør det ikke. Et spørsmål om folkeopplysning, også fra
Høyres side, med andre ord. - Vindkraft, som heller ikke er ukontroversielt, kan
skaffe oss noe energi. Men det kan aldri løse det akutte problemet vi står
overfor i Møre og Romsdal. Det må vi fortelle folk. Jeg er ofte i debatter der
miljøbevegelsen kaller gasskraft med dagens teknologi for «forurensende». Det er
ikke riktig. Strømmen vi kommer til å produsere med gass i Norge vil erstatte
strøm produsert med mye mer forurensende kull i Europa, sier Løvik. Karita
Bekkemellem Orheim (A), som også ivrer for gasskraftverk, deler hans tolkning av
meningsmålingen: - Dette synes jeg var veldig positive tall. Jeg hadde ventet at
motstanden skulle være mye større. Gasskraft har vært en vanskelig sak som vi
ikke har klart å ta ordentlig tak i. Det har liksom ikke vært stuereint å jobbe
for bygging av gasskraftverk. Disse tallene mener jeg er et klart signal fra
velgerne om at det er en sterk vilje til å ta gassen i bruk, sier Bekkemellem
Orheim. Kvinnene sier nei Sentios undersøkelse viser at det er kvinnene som er
mest skeptiske til gasskraft. Mens 58 prosent av mennene som ble spurt vil bygge
nå, var det bare 28 prosent av kvinnene som inntok tilsvarende standpunkt.
Motstanden er, kanskje ikke overraskende, størst blant de yngste velgerne,
uavhengig av kjønn og partitilhørighet. Høyres velgere er de soleklart mest
gassvennlige. Hele 68 prosent av de som sier de vil stemme Høyre ønsker seg
gasskraftverk nå. Det samme gjør 51 prosent av AP-velgerne og 46 prosent av
FrP-velgerne. Motstanden er ikke uventet størst i SV. Nær 70 prosent av SVs
velgere sier de ikke ønsker gasskraft basert på eksisterende teknologi.
Meningsmålingen viser også at over 70 prosent av Venstres velgere vil bygge
gasskraftverk jo før jo heller, stikk i strid med hva som er partiets linje. Når
det gjelder de minste partiene er det imidlertid viktig å understreke at
feilmarginene er store. Hvor langt strekker SVs toleranse seg? Friskoler 

SV har gått til valg med toleranse og romslighet som høyt profilerte verdisaker.
Det finnes tydeligvis ulike forståelser av hva begreper som toleranse og
romslighet betyr. En forståelse er at de betyr å tolerere de som har en annen
overbevisning enn en selv har og gi rom for denne. En annen oppfatning er at
toleranse er å ha et bestemt sett av meninger og holdninger. De som ikke deler
de politisk korrekte meningene er intolerante, og det er toleranseelitens plikt
å slå ned på disse. Det synes som om det er det siste synet eierne av
toleransebegrepet i SV og Dagbladet synes å ha. Kristin Halvorsen er ikke nådig
når hun angriper de intolerante i et intervju i Dagbladet, representert ved
blant andre Dagfinn Høybråten, Halvorsen forteller at hun har personlig imot han
pga hans holdninger. Hun mener at han som har meninger som er så langt fra
hennes gjør Norge «trangere og tristere». Han får folk til å føle seg
«mislykket» og «mindreverdige». Han får folk til å «krympe», Han innynder seg
hos «sære sekter» (aktive kristne i bedehus, frikirker og statskirken). I
tillegg er han «fordømmende» og spiller «kynisk «med fordommer». Det koster å
være uenig med Halvorsen. Hennes meningsfelle Øyvind Foss går faktisk enda
lenger i sin kamp mot friskoler, særlig de kristne. De står åpenbart for et
annet syn en venstresidens. De er derfor «ideologisk reaksjonære», bygger på
løgn og respekterer ikke «menneskerettighetene og andres trosoppfatninger». Han
mener en «flerkulturell, demokratisk rettstat» ikke kan tåle slike friskoler.
Det innebærer nemlig at «mennesker blir krenket og mentalt mishandlet». I
tillegg driver skoler som sosialistene ikke liker med «indoktrinering og
fordømmelse av andre mennesker». Representanter for SV har til og med uttrykt at
det er et «samfunnsproblem» med friskoler. En kan jo risikere at foreldre vil
sende barna sine på skoler som formidler et annet verdisyn enn det som en rød
regjering vil ønske. De bør derfor forbys. Men hvordan kan det være toleranse å
hetse folk for livssyn? Hvordan kan det være toleranse å skjelle ut folk som
mener noe annet enn en selv? Hvordan kan det være toleranse å nekte noen å drive
skoler fordi de er uenige med en selv? Hvordan kan det være toleranse å nekte
foreldre retten til selv å velge skole for sine barn? Er slike holdninger
virkelig toleranse, romslighet og å ta hensyn til mangfoldet? Dersom å være
tolerant er å bare tolerere de som er enige med seg selv, har Kristin Halvorsen
og co et godt poeng. Dersom det imidlertid betyr å tolerere andres meninger,
spørs det om de ikke har bommet litt. - Meningstyranni er langt farligere enn
sære holdninger. Karita har ikke støtte av Jens i gass-saken Det er lett å være
tøff i kjeften når man heter Karita Bekkemellem Orheim og skal vinne velgere. 

Da utsteder man gjerne garantier overfor folk i Møre og Romsdal og ultimatum
overfor SV og Sp. Her skulle det bli gasskraftverk med en gang - om nødvendig
måtte Ap bryte ut av en sosialistisk regjering og gå sammen med
gasskrafttilhengerne Høyre og Frp. Dessverre har hun ikke støtte av sjefen, Jens
Stoltenberg. Han vil nemlig ikke love at SV og Sp ikke hindrer nye konsesjoner
til gasskraftverk. Så her er enda et viktig område med rød-grønn usikkerhet,
både internt i Ap og mellom partiene. Kan noen snart fortelle oss hva
sosialistene er enig om? Kunnskapsløft eller grønnsaker? Svar til Bekkemellem
Orheim 

Karita Bekkemellem Orheims innlegg i Sunnmørsposten 19. august bekrefter nok en
gang at Arbeiderpartiet ikke har noen politikk for de sentrale utfordringene i
norsk skole. Ap er for mer mat i skolen, bedre skolebygg og utvidet skoledag.
Alt dette er det bred enighet om, selv om sosialistene lover mer gratis mat enn
regjeringen gjør. Men det er ikke det viktigste nå. Hovedutfordringen for skolen
er å sørge for at alle elever, uansett bakgrunn, lærer å lese, skrive og regne
skikkelig og tilegner seg de grunnlegende ferdighetene de trenger for å mestre
livet. Det dreier seg altså om kunnskap og kompetanse, ikke kalorier. Alle vet
nå at sosialistene vil fjerne friskoleloven. Den berører cirka to prosent av
elevene. Men fortsatt er det ingen som vet hva sosialistene vil gjøre med den
offentlige skolen, der 98 prosent av elevene går. Regjeringens skolereform
Kunnskapsløftet skal gjennomføres fra 2006. Hva skjer med Kunnskapsløftet dersom
Ap, SV og Sp vinner valget? Ap og SV har blant annet varslet at de vil utsette
hele Kunnskapsløftet, endre læreplanene, fjerne kravene til studiekompetanse og
fjerne opptakskravene til lærerutdanningen. De er uenige seg imellom blant annet
om de nasjonale prøvene, 2. fremmedspråk, åpenheten om resultater i skolen,
karakterer, eksamen og krav til timetall - for å nevne noe. Så hvilken
skolepolitikk får velgerne hvis de stemmer på de røde? Det vil forbli en godt
bevart hemmelighet helt til Ap, SV og Sp svarer. Og det har de ennå ikke gjort.
Regjeringen vil styrke kommunesektorens rammer i perioden, øke det kommunale
selvstyret og legge til rette for effektivisering. Rettssikkerhet og trygghet
for liv, helse og eiendom er viktige forutsetninger for frihet og
livsutfoldelse. Regjeringen vil gjøre forebygging og bekjempelse av kriminalitet
til en av sine viktigste oppgaver. Diskriminering og rasisme skal aktivt
bekjempes. Integreringen av innvandrere må forbedres. Gode norskkunnskaper og
aktiv jobbformidling er avgjørende for å lykkes med dette. Regjeringen vil føre
en offensiv miljø- og ressurspolitikk basert på målet om en bærekraftig
utvikling. Arbeidet med biologisk mangfold, opprydding i gamle miljøsynder og
bekjempelse av PCB-forurensning skal forsterkes. Arbeidet med naturvern,
friluftsliv og kulturminner er også prioriterte områder. Samarbeidsregjeringen
vil satse på et dynamisk samspill med frivillige organisasjoner, kommuner og
næringsliv. På klimaområdet vil Regjeringen foreslå nye tiltak for å oppnå
Kyoto-avtalens mål om demonstrerbar framgang innen 2005. En vesentlig del av
utslippsreduksjonen skal oppnås gjennom nasjonale tiltak. Etableringen av et
nasjonalt kvotesystem skal framskyndes. Samarbeidsregjeringen vil bidra til en
framtidsrettet energipolitikk, hvor det legges til rette for at Norge i økende
grad tar i bruk CO2-frie gasskraftverk og fornybare energikilder som bioenergi
og vindkraft. Samtidig styrkes tiltakene for energisparing. Når det gjelder
gasskraftverk, vil Regjeringen legge Stortingets vedtak til grunn og gi
rammebetingelser som gjør det mulig å etablere CO2-frie gasskraftverk. Økt
forskning, et samarbeidsprogram med industrien, en økonomisk «startpakke»
gjennom avgiftsfritak og en undersøkelse av miljømessig status med en
fortløpende vurdering av utslippstillatelsene vil stå sentralt. Inntil det er
etablert et system for omsettelige kvoter, gis nye utslippstillatelser og
konsesjoner bare til gasskraftverk basert på CO2-fri teknologi. Natur- og
havmiljøene i nord er svært sårbare. Det vil derfor bli utarbeidd en helhetlig
forvaltningsplan for Barentshavet. Regjeringen vil føre en økonomisk politikk
der hovedmålene er arbeid til alle, økt verdiskaping, videreutvikling av
velferdssamfunnet, rettferdig fordeling og bærekraftig utvikling. Et sterkt og
konkurransedyktig næringsliv er en forutsetning for å nå målene. Regjeringen vil
legge en ny kurs for statens eierskapspolitikk. Sterkere privat eierskap er
viktig for å vitalisere norsk næringsliv og stimulere til næringsutvikling i
Norge. For å unngå rollekonflikter mellom statens oppgaver som eier og
kontrollør vil Regjeringen samle det statlige eierskap i ett departement og
skrittvis redusere statlig eierskap. Regjeringen vil legge om politikken for å
sikre økt tilgang til arbeidskraft. Det skal bli lettere og mer lønnsomt å stå
lenger i arbeid før pensjonering. Regelverket for arbeidsinnvandring skal mykes
opp. Det åpnes for at sykmeldte raskere kan bli behandlet og komme tilbake i
jobb. Samarbeidsregjeringen vil aktivt følge opp den inngåtte avtale med partene
i arbeidslivet om tiltak for å redusere sykefraværet. Samarbeidsregjeringen vil
legge en ny kurs i skatte- og avgiftspolitikken. Både næringslivet og personlige
skattytere skal få skattelettelser. Det er to grunner til det. For det første:
Hensynet til verdiskapingen og arbeidsplassene. Mer konkurransedyktige
rammebetingelser vil motvirke at gode investeringsprosjekter, handel og
forretningsideer går tapt for Norge. For det andre: Ønsket om større valgfrihet
og å gi folk bedre mulighet til å klare seg på egen inntekt. Regjeringen vil
derfor senke det samlede skatte- og avgiftsnivået betydelig gjennom
stortingsperioden. En god næringspolitikk er også god distriktspolitikk. Viktige
distriktsnæringer som fiskeri, havbruk, landbruk og reiseliv bidrar til
verdiskaping, spredt bosetting og gode levevilkår over hele landet.
Informasjons- og kommunikasjonsteknologien gir nye muligheter for å ta hele
landet i bruk. Det må sikres gode, trygge og effektive samferdselsløsninger over
hele landet. Vegbevilgningene skal økes. Luftfarten skal få avgiftslettelser.
Sikkerheten innen sjøtransporten skal styrkes. Det åpnes for friere etablering
av ekspressbusser. Det er ingen motsetning mellom gode vilkår for byene og
vekstkraftige distrikter. Regjeringen vil føre en aktiv og positiv
storbypolitikk. Regjeringen vil gjennomføre et løft for kollektivtrafikken,
spesielt i storbyene. Målet er bedre kapasitet, økt frekvens og prisreduksjoner.
Norge er en av verdens fremste fiskerinasjoner. Regjeringen vil aktivt legge til
rette for at de store mulighetene for Kyst-Norge innen havbruk og
fiskerinæringen blir utnyttet. Næringene må bygge på en bærekraftig forvaltning
av ressursene, og forurensninger som kan true de marine ressursene, må
bekjempes. Samarbeidsregjeringen vil arbeide for et livskraftig og
desentralisert landbruk som utnytter ny teknologi og nye markedsmuligheter. En
viktig oppgave vil være å sikre trygg mat til forbrukerne, samtidig som
forskjellen i matprisene i forhold til våre naboland reduseres. Regjeringen vil,
i samarbeid med de ansattes organisasjoner, aktivt fremme modernisering av
offentlig sektor. Den skal bli mer brukerorientert og serviceinnstilt. Gjennom
effektivisering frigjøres ressurser til offentlige kjerneoppgaver. Det må legges
vekt på større åpenhet i forvaltningen. Regjeringen vil gjenoppta og
videreutvikle prosjektet «Et enklere Norge». Lover og forskrifter skal forenkles
og forskrifter gis tidsbegrenset varighet. Bruken av konkurranseutsetting i
offentlig sektor skal utvides. Kjøp fra private bedrifter skal likestilles med
offentlig egenproduksjon av tjenester. Byggesaksforskriftene i plan- og
bygningsloven skal forenkles og saksbehandlingstiden kortes ned for
reguleringssaker. Åpningstidsloven oppheves, og bestemmelsene for søn- og
helligdager overføres til helligdagslovgivningen. Regjeringen vil ta initiativ
til en evaluering av den nye fylkeskommunen. Regjeringen vil legge stor vekt på
å sikre vitaliteten og spennvidden i kulturlivet. Kultur og kunst, medier,
frivillige organisasjoner, idrett, kirke- og livssynssamfunn kan tilby berikende
opplevelser og arenaer for engasjement. Kulturpolitikken må støtte frittstående
kulturarbeidere, kunstnere og institusjoner. Regjeringen vil opprette et
kulturminnefond som bygger på et samarbeid mellom privat og statlig kapital. Den
norske kirke, frikirkene og andre trossamfunn skal sikres gode arbeidsvilkår.
Kirkens uavhengighet i åndelige spørsmål må respekteres, og Regjeringen vil
fortsette reformarbeidet med overføring av større ansvar til kirkelige organer.
Regjeringen vil fornye og forbedre frivillighetspolitikken for å utløse stadig
mer av de skapende krefter som finnes innen det sivile samfunn. Frivillige
organisasjoner skal kompenseres for virkningen av momsreformen. Fradragsrammen
for gaver til frivillige organisasjoner vil bli utvidet. Som politikere kan vi
gi tjenlige lover og rammevilkår, men det gode samfunn kan bare skapes av folk
selv, som enkeltindivider og i fellesskap med andre. Generasjoner før oss har
gjort Norge til et godt samfunn. Vår utfordring - vårt ansvar - er å gjøre Norge
enda bedre. Presidenten: Regjeringens erklæring foreslås utlagt for behandling i
et senere møte. - Det anses vedtatt. Presidenten: 

Ærede medrepresentanter! De tidligere stortingsrepresentantene Hanna Kvanmo og
Finn Gustavsen er døde. Det var med stor sorg vi mottok budskapet om at Hanna
Kvanmo gikk bort den 23. juni i år. Norsk politikk mistet da en av landets mest
populære politikere. Hanna Kvanmo var stortingsrepresentant for SV fra 1973 til
1989 og parlamentarisk leder i tolv år fra 1977. Hun var medlem av
samferdselskomiteen i alle sine fire perioder på Stortinget. Og hun var medlem
av Den Norske Nobelkomite i tolv år. Med bakgrunn fra kommunepolitikken i Mo i
Rana var hun en sterk talsperson for Nord-Norge og distriktene. Hanna Kvanmo var
en sterk debattant og ofte den som avsluttet lange, viktige og konfliktfylte
debatter i Stortinget med en direkte replikk. Det var ikke de store ordene og de
luftige visjonene Hanna Kvanmo hadde størst sans for. Hun siterte derfor sjelden
store sosialistiske tenkere for å underbygge sine poenger. Da Sosialistisk
Venstrepartis stortingsgruppe satt på vippen og avgjorde mange saker, la hun sin
ære i å være redelig og ansvarlig. Hanna Kvanmo fikk ingenting gratis. Hun var
blant de siste rikspolitikerne som kom fra fattige kår, men som likevel endte
opp med vervet som landets øverste tillitsvalgte: stortingsrepresentant. Hun
vokste opp i Harstad med en enslig og fraskilt mor, og ble selv enslig mor som
slet hardt som renholder og kokk i noen år. Hanna traff sin Bjarne og fikk to
barn til. Hun var familiekjær og en dugende og stolt husmor ved siden av arbeid
og politikk. Men enslige mødre hadde alltid en varm forsvarer i Hanna Kvanmo, en
våpendrager som slo ned på dem som så ned på kvinner som tok seg av barn alene.
Hanna Kvanmo ble sykepleierelev som svært ung i det tyske Røde Kors i 1944, og
hun var i Berlin som hjelpepleier da Hitler falt. For dette ble hun dømt for
landssvik, men slapp å sone etter at dommen ble anket til Høyesterett. Men det
var ikke den første dommen som ble tyngst for Hanna. I 1974, da hun var nyvalgt
stortingsrepresentant, ble saken såkalt avslørt på nytt i mediene, og en svært
grov og personlig belastende kampanje mot henne rullet og gikk. Flere krevde at
hun måtte trekke seg som stortingsrepresentant. Men hardkjøret og motstanden
førte tvert imot til respekt og popularitet i store deler av befolkningen.
Solidaritet i praksis og en sterk rettferdighetssans var Hanna Kvanmos
drivkraft. I lange kvelder og sene nattetimer besvarte hun selv henvendelser fra
enkeltpersoner som satte sin lit til at nettopp hun ville forstå og støtte dem.
Hun var folkevalgt i ordets rette forstand, og et ombud i maktens korridorer for
småkårsfolk i hele landet. Hun var et ruvende forbilde for mange kvinner i
politikken. Hun har gitt mange mot til å være seg selv og til å stole på sitt
eget vett og sine egne erfaringer. Våre tanker går til Hanna Kvanmos barn,
barnebarn og oldebarn som hun satte så høyt og var så stolt av. Det var med stor
sorg vi mottok budskapet om at partistifteren Finn Gustavsen gikk bort 20. juli
i år. Finn Gustavsen var en av etterkrigstidens mest markante politikere. Finn
Gustavsen ble født i Drammen i 1926. Han startet som aluminiumsarbeider før han
ble journalist. I 1954 var han med på å starte ukeavisen Orientering.
Orientering skapte et etterlengtet pusterom for alternativ tenkning på
venstresiden. Som journalist skilte Finn Gustavsen seg ut i miljøet i
Orientering. Han var en skarp og markant debattant, og behersket språket til
fulle både som skribent og som politiker. Ved valget i 1961 fikk det nyetablerte
Sosialistisk Folkeparti to representanter på Stortinget. Partiet kom på vippen i
det nye Stortinget, og Arbeiderpartiet hadde for første gang etter krigen ikke
flertall alene. Finn Gustavsen ble valgt inn fra Oslo, og ble den naturlige
lederskikkelsen i partiet. Finn Gustavsen stod fram som en moderne politiker som
behersket det nye TV-mediet. Da Kings Bay-saken kom opp i juni 1963, måtte
partiet ta stilling til et mistillitsforslag mot arbeiderpartiregjeringen.
Sosialistisk Folkepartis gruppe endte med å felle Gerhardsen-regjeringen. For
Finn Gustavsen var dette en enorm personlig og politisk belastning. Men han stod
samtidig fram som en modig politiker med stor integritet. Finn Gustavsen satt på
Stortinget fram til valget i 1969. I disse to periodene var han den fremste
politikeren på venstresiden, spesielt i utenriksspørsmål. Hans popularitet blant
folk var langt større enn oppslutningen om SF skulle tilsi. Finn Gustavsen satte
kampen mot atomvåpen, EU og NATO på den politiske dagsordenen. Han var den som
torde si fra om feil og mangler, noe mange satte pris på. For de fleste som har
støttet hovedlinjene i norsk utenriks- og sikkerhetspolitikk, er det i ettertid
enkelt å se at det korrektivet som Gustavsen og mange andre representerte, var
nødvendig og betydningsfullt for landet. Ved valget i 1969 trakk Finn Gustavsen
seg. Han mente at to perioder var nok, og at det var behov for rotasjon. Dette
bidrog nok til at Sosialistisk Folkeparti falt ut av Stortinget ved valget i
1969. I 1973 ble Finn Gustavsen igjen innvalgt på Stortinget, nå fra
Sosialistisk Venstreparti. Han ledet en gruppe på 16, og det var ingen liten
jobb. Stortingsgruppen til Sosialistisk Venstreparti omfattet da mange sterke
folk og personligheter, og det ble en svært turbulent periode for partiet. Finn
Gustavsen vil bli husket som grunnleggeren av Sosialistisk Folkeparti og som den
personen som i størst grad var med på å skape rom for et sterkt og uavhengig
venstreparti i norsk politikk. Vi minnes Hanna Kvanmo og Finn Gustavsen med dyp
respekt og takknemlighet for deres virke på Stortinget, og lyser fred over deres
minne. Representantene påhørte stående presidentens minnetaler. Etter
stortingsvalget den 12. september fikk Stortinget nytt flertall - et flertall
som ønsket ny politikk og ny regjering. Derfor har Arbeiderpartiet, Sosialistisk
Venstreparti og Senterpartiet påtatt seg ansvaret for å danne en
flertallsregjering. Vi vil endre politikkens innhold, og vi vil endre
politikkens form. Vi vil føre en politikk for mer fellesskap og mer
rettferdighet. Vi skal endre politikkens form gjennom å være en
flertallsregjering. Det gir mer forutsigbarhet og klarere ansvarsfordeling
mellom regjering og storting. Regjeringen vil bygge sin politikk på den
politiske plattformen de tre partiene utarbeidet på Soria Moria. Norge er
mulighetenes samfunn. Vi har store naturressurser og uberørt natur. Vi har lange
demokratiske tradisjoner. Vi har et høyt utdannings- og kompetansenivå. Vi vil
gripe disse store mulighetene. Med dem skal vi skape verdier, og vi skal dele
rettferdig. Vi må skape for å ha noe å dele. Og er vi gode til å dele, blir vi
også gode til å skape. God utdanning til alle, sterke offentlige
velferdstjenester og likestilling mellom kjønnene bidrar til verdiskaping i
samfunnet og til bedriftenes konkurransekraft. Den skandinaviske modellen
innebærer at både menneskenes velferd og bedriftenes konkurranseevne er i
verdenstoppen. Det skal vi ta vare på, og det skal vi bygge videre på.
Hovedlinjene i norsk utenrikspolitikk vil ligge fast. Regjeringen vil arbeide
for en FN-ledet verdensorden på grunnlag av folkeretten. Bærebjelkene i vårt
internasjonale engasjement vil være vårt medlemskap i NATO, EØSavtalen og det
forhold at Norge ikke er medlem av EU. Innenfor disse rammene vil vi være aktive
for å skape en bedre og tryggere verden. Vi vil være pådrivere i kampen mot
fattigdom og i internasjonalt miljøarbeid. Vi vil være en tydelig fredsnasjon.
Vi vil lede an i arbeidet med å slette gjelden til de fattigste landene. Vi vil
øke bevilgningen til utviklingssamarbeid til 1 pst. av nasjonalinntekten og
trappe innsatsen ytterligere opp i perioden. Vi vil bidra betydelig til FNs
nødhjelpsfond og ha et sterkt engasjement i arbeidet mot hiv/aids. Sammen med
andre skal vi sikre verdens barn vaksiner mot de farligste sykdommene.
Regjeringen vil bruke NATO til å videreutvikle det transatlantiske
partnerskapet. Nye sikkerhetspolitiske utfordringer skal møtes med nye
virkemidler. Vi vil avslutte oppdraget for norske stabs- og opplæringsoffiserer
i Irak. Norsk deltakelse i ISAF-styrkene i Afghanistan skal styrkes, og mandatet
for norsk deltakelse i Operation Enduring Freedom i Afghanistan vil derfor ikke
bli fornyet. Regjeringen vil ha et moderne forsvar og vil styrke
økonomistyringen i Forsvaret. Forsvaret skal tilpasses de nye
sikkerhetsutfordringene. Vi vil øke deltakelsen både sivilt og militært i FNs
fredsbevarende arbeid, med hovedvekt på Afrika. Nordområdene vil være Norges
viktigste strategiske satsingsområde i årene som kommer. Regjeringen vil styrke
arbeidet med å hevde norsk suverenitet og sikre bærekraftig forvaltning av de
rike fiskeri- og energiressursene i området. Nordområdepolitikken skal ivareta
miljø, bosetting og næringsutvikling. Vi vil videreutvikle samarbeidet med
Russland og våre andre partnere i nord. Vi har alltid hatt sterke bånd til
resten av Europa. Vi skal styrke disse også i årene framover og føre en aktiv
europapolitikk. Vi vil samarbeide med EU basert på EØSavtalen og sikre aktiv
bruk av alle de mulighetene avtaleverket gir oss til å sikre norske interesser.
Regjeringen vil føre en human og solidarisk flyktning- og asylpolitikk,
forankret i Norges internasjonale forpliktelser og på rettsstatens grunn. Vi vil
styrke arbeidet med å få sendt ut av landet utlendinger som oppholder seg
ulovlig i Norge, og aktivt arbeide for å få til returavtaler med flere land. Vi
vil motarbeide diskriminering, samtidig som vi tydelig skal formidle at det
forutsettes at alle innbyggere plikter å delta aktivt og slutte opp om lover og
samfunnets demokratiske grunnverdier. I de pågående WTO-forhandlingene vil
Regjeringen arbeide for å fremme de samlede norske interesser, både for å sikre
et levende landbruk i hele landet og for å sikre markeder for fiskeriene og
sjømatindustrien. Regjeringen vil bidra til økt åpenhet i forhandlingene og så
langt som mulig sikre offentligheten innsyn. Vi vil opptre som støttespillere
for land som fremmer interessene til den fattige del av verden. Vi vil ha en
helhetlig gjennomgang av WTO-forhandlingenes konsekvenser for norsk landbruk.
Regjeringen vil føre en politikk for arbeid til alle. Derfor skal vi ha en aktiv
næringspolitikk og en ansvarlig økonomisk politikk. Vi vil styrke
arbeidsmarkedspolitikken gjennom flere tiltaksplasser, en ungdomsgaranti for
alle under 25 år og en tiltaksgaranti for langtidsledige. Det blir ikke arbeid
til alle uten et arbeidsliv for alle. Derfor vil vi bekjempe den skjulte
arbeidsledigheten gjennom et mer inkluderende arbeidsliv. Vi vil reversere
svekkelser i arbeidstakernes rettigheter og forsterke arbeidet med å hindre
sosial dumping. Forslag om dette vil bli fremmet før jul. Pris for dobbeltrom
varierer med sesong. I høst ca. 1000- 1500 kr. per natt for rommet inkl.
frokost. Spise og drikke: Færøyenes beste restaurant, Koks, ligger i Hotel
Føroyar i Tórshavn. I tillegg anbefales Áarstova, sushirestauranten Etika og
restaurant Hafnia. Kaffihúsið er trivelig, det samme er kaffebaren Dugni, hvor
Bill Clinton tok seg en kaffe i 2007. Cafe Natur er også populært. Utestedet
Sirkus er for tiden det mest trendy stedet. Sang og musikk: Musikk er en viktig
del av livet på Færøyene. Konserter holdes hele året, men verdt å merke seg er
Summartónar, en musikkfestival som foregår rundt omkring på øyene fra juni til
august. Andre aktiviteter: Lei bil og se deg om i den fantastiske naturen. Du
kan også melde deg på utflukter til lands og til vanns, for ikke å snakke om i
lufta. Helikopterturer er populært og rimelig. Her er noen arrangører:
visitfaroeislands.com, coastzone.fo, atlantic.fo, faroeislands.com, tora.fo,
62n.fo, greengate.fo Shopping: Ull er stikkordet. Gensere, lue, sjal, pledd i
tradisjonell strikk finnes over alt. I tillegg får du mer trendy strikkeplagg i
butikken Guðrun & Guðrun og hos Sirri. Også flere design og kunstforretninger
Les: Handlingen foregår på Færøyene. Boken ble filmatisert og vist som serie på
NRK tidligere i år. Brev fra Napoleon gikk for millionsum på auksjon Et 200 år
gammelt brev fra Napoleon Bonaparte ble solgt for nærmere 1,4 millioner kroner
på en auksjon. 

I brevet forteller den franske lederen om sine planer om å sprenge Kreml. "Jeg
vil sprenge Kreml i lufta den 22. klokka tre om morgenen", står det i brevet,
som er skrevet i tallkode og signert " Nap ". 

Brevet er datert 20. oktober 1812, dagen etter at Napoleon trakk seg tilbake fra
sentrum av Moskva. Det er adressert til utenriksminister Hugues-Bernard Maret.
Napoleon gjennomførte planen om sprenge Kreml, og flere tårn og vegger ble lagt
i ruiner i eksplosjonen. De er senere blitt gjenoppbygget. Foran søndagens
auksjon i Fountanbleau sørøst for Paris var det ventet at brevet ville bli solgt
for mellom 10.000 og 15.000 euro. Sluttprisen ble imidlertid hele 187.500 euro,
tilsvarende nærmere 1,4 millioner kroner. Et annet dokument, bestående av
Napoleons siste diktater fra eksil på øya St. Helena, gikk for hele 375.000
euro, tilsvarende 2,8 millioner kroner. Fordømmer pågripelsen av Malis
statsminister Brøt seg inn 

Sharia 

Vakuum 

Skepsis 

FNs sikkerhetsråd fordømmer pågripelsen av Malis statsminister Cheick Modibo
Diarra, som har gått av etter å ha blitt pågrepet soldater som var sendt av den
tidligere kupplederen Amadou Sanogo. 

I en kort tale på Malis statlige fjernsyn sa Diarra tirsdag at han går av med
hele sin regjering. 

Sikkerhetsrådet fordømmer pågripelsen av Diarra og advarer om at hæren i landet
er i ferd med å undergrave de internasjonale forsøkene på å slå ned det
islamistiske opprøret nord i landet. Sikkerhetsrådet varsler også om at det kan
bli aktuelt å innføre sanksjoner mot Mali. Ifølge en av Diarras livvakter var
det rundt 20 soldater som mandag kom fra en militærleir utenfor hovedstaden
Bamako, som er hovedkvarteret til Sanogo og de tidligere kuppmakerne. 

Livvakter forteller at soldatene slo inn døra for å ta seg inn i Diarras hjem,
og at de hadde behandlet ham ganske røft. Ifølge en talsmann for de militære ble
Diarra arrestert fordi han prøvde å reise fra landet. Diarra skulle mandag reist
til Frankrike for en legeundersøkelse, men han avlyste reisen da han fikk vite
at bagasjen hans var tatt av flyet han skulle reist med. Diarra har mange ganger
gjort det klart at han ønsker en rask militæraksjon for å drive islamistene som
har tatt kontrollen over det nordlige Mali, bort. 

Islamistene har innført sharialov i gamle kulturbyer som Timbuktu. Blant annet
straffer de tyver ved å kappe hendene av dem, de tvinger kvinner til å dekke seg
til, og de har forbudt aktiviteter som fotball. Diarra ble utnevnt til
statsminister i en interimsregjering noen uker etter et kupp i mars som kastet
det tidligere stabile landet ut i kaos. Dioncounda Traore sitter fortsatt som
interimspresident i landet. Ifølge militærregimet vil en ny statsminister snart
bli utnevnt. - Dette er ikke et statskupp, forsikrer militærtalsmann Bakary
Mariko overfor fjernsynskanalen France 24. Kaptein Sanogo gjennomførte kuppet
mot den sittende presidenten Amadou Toure på grunn av skuffelse over at
regjeringen ikke gjorde mer for å stanse et opprør blant tuaregene i nord. 

Men kuppet skapte et vakuum som gjorde at tuaregene og deres islamistiske
allierte kunne ta kontrollen over de nordligste to tredelene av landet. Siden
kastet islamistene ut tuaregene og tok makten alene. Vestafrikanske land har
lagt planer for en militær intervensjon og har bedt FN godkjenne planene, som
støttes av Frankrike. Tyskland og USA har lovet å bidra med opplæring og
logistisk støtte. Vesten frykter at det nordlige Mali skal bli et nytt
støttepunkt for islamistiske terrorgrupper, ettersom noen av islamistene der har
forbindelser til al-Qaida. Men det er fortsatt stor internasjonal skepsis mot
planen om å sette inn 3.300 vestafrikanske soldater. 

Mange av Malis naboer foretrekker å prøve å få til en forhandlingsløsning, og
både FN og USA ber om tilbakeholdenhet. USAs FN-ambassadør Susan Rice sa i
forrige uke at de vestafrikanske soldatene er dårlig egnet til å krige i ørkenen
mot grupper som Ansar Dine, al-Qaida i Maghreb (Aqim) og MUJAO. En bekymring er
også at regjeringen i Bamako er svak og ennå ikke har begynt å planlegge nye
valg for å erstatte interimsregjeringen med en demokratisk valgt regjering.
Django Cissoko er utnevnt til ny statsminister i Mali etter at forgjengeren
Cheick Modibo Diarra ble tvunget til å gå av. Cissoko ble utnevnt av landets
midlertidige president Dioncounda Traore tirsdag kveld. Diarra kunngjorde
tidligere samme dag at han hadde trukket seg etter at han dagen før ble pågrepet
av soldater som var sendt av den tidligere kupplederen Amadou Sanogo. Bygger
forskningsstasjon på verdens mest øde øy Forskere bitt av sel 

Koster fire millioner 

Skal overvåke Røkke 

Norsk i 85 år 

Tromsø (VG Nett) 

Midt i en stor koloni aggressiv sel, skal Norge etablere en ny
forskningsstasjon. Hockeyutstyr: 

Forskerne fra Norsk Polarinstitutt må bruke ishockeyleggskinn og køller for å
holde de mest aggressive selhannene på avstand. Foto: Bjørn Kraft, Norsk
Polarinstitutt Selskap: I 2007-2008 satte forsker Martin Biuw og kollegene
satellittsendere på elefantsel på Bouvetøya. I tillegg til å registrere
vandringsmønster, måler den saltinnhold, temperatur og dybde. Hannene svømmer
1700 kilometer ned til iskanten i Antarktis, og tilbake på jakt etter mat. Foto:
Martin Biuw, Norsk Polarinstitutt Bouvetøya i Sørishavet er et av verdens mest
isolerte steder. 

Den ugjestmilde vulkanøya stikker opp som en nålespiss fra dypet midt mellom
Sør-Afrika og Antarktis, og over 90 prosent av landoverflaten er dekket av is.
Det eneste stedet det går an å sette opp en forskningsstasjon er i området
Nyrøysa, på vestsiden av øya. To ganger tidligere er det blitt satt opp
stasjoner her, begge gangene forsvant bygningene. Havet spiser stadig jafs av
strandlinjen og faren for snø- og steinras er overhengende. I tillegg er det
ekstremt kraftig vind, hele året. På stranden bor det i tillegg flere titalls
tusen pels- og elefantsel som verner om sine revir. Forskerne må bruke
hockeyutstyr og køller for å holde de mest aggressive selhannene på avstand. -
Selv om våre folk bruker beskyttelse har vi opplevd bitt og infeksjoner. 

De siste årene har forskerne ligget i telt, under utfordrende HMS-forhold, sier
Jan-Gunnar Winther, direktør ved Norsk Polarinstitutt. På den nye
forskningsstasjonen er det egne rømningsluker hvis selene blir for nærgående og
blokkerer dørene. Riggen skal stå på pilarer, halvannen meter over bakken som er
full av illeluktende selmøkk. Stasjonen består av tre spesialkonstruerte
containere på til sammen 40 kvadratmeter, og koster rundt fire millioner kroner.

Den har plass til seks forskere, og er i tillegg til senger, kjøkken, bad og
oppholdsrom utstyrt med et laboratorium. Fire vindmøller sørger for strøm. Om et
år skal stasjonen fraktes til Bouvetøya med båt. 
