Lam og piggvar på bryllupsmenyen 

Kamskjell, piggvar og lammefilet sto på menyen under den kongelige
gallamiddagen. Og til dessert: Parfait à la Mette-Marit. 

Forretten lyder navnet "Coquilles St. Jacques Prince de Norvege", som er grillet
kamskjell på norsk spekeskinke - med trøffelhonningvinaigrette, ruccolasalat og
ristede gresskarkjerner. Deretter fulgte "Turbot au Four - purée de chou-fleur".
Det er ovnsbakt piggvar dandert med ingefærmarinert klasetomatbåter, blomkålpuré
drysset med finhakket gressløk, og fransk smørsaus med appelsin og fenikkelsmak.
Hovedretten er "Filet d'agneau - girolles a la creme": Ytrefilet av norsk lam,
kremet kantareller i nepe, bakt minisquash, lettrøkte rødbeter, rissolepoteter
og rosmarinsjy. Og desserten, "Parfait à la Mette-Marit - coulis de muron
arctique" består av Snøfrisk og yoghurtisparfait med friske norske bringebær,
blåbær og bjørnebær, samt multemousse på multecoulis. Benket til bryllupsmiddag

Litt forsinket, klokken 20.25, satte bryllupsgjestene seg til bords for å nyte
gallamiddagen på Slottet. 

I galla og utsøkte festantrekk kom de til bryllupsmiddagen, kongelige,
presidenter, familiemedlemmer, venner og representanter for regjering, storting
og viktige norske institusjoner. De ble ønsket velkommen av dronning Sonja, kong
Harald, kronprins Haakon og kronprinsesse Mette-Marit. Det kongelige bryllup er
i høy grad også en privat begivenhet. Det viste prosesjonen til gallamiddagen på
Slottet og plasseringen ved hovedbordet. Først i prosesjonen gikk kong Harald og
brudens mor, Marit Tjessem. Bak fulgte brudens far, Sven O. Høiby, med dronning
Sonja ved armen. Først i tredje rekke kom svenskekongen, Carl Gustaf, og
dronning Margrethe av Danmark. Det er ikke hverdagskost at monarkene i våre to
naboland blir rangert bak vanlige norske statsborgere. Men så er ikke bryllupet
mellom Haakon og Mette-Marit hverdagskost det heller. Presidenter og prinser Bak
våre nabolands statsoverhoder fulgte Islands president Olafur Ragnar Grimsson
med dronning Silvia av Sverige. Deretter storhertug Henri av Luxembourg med
Finlands kvinnelige president, Tarja Halonen, så prins Albert av Monaco med den
spanske dronning Sofia og nest sist i prosesjonen den nederlandske kronprinsen,
Willem-Alexander med sin forlovede Maxima Zorreguieta. Forlovede par skilles
ikke i en kongelig prosesjon, ei heller ved det kongelige taffel. Prosesjonen
ble avsluttet av den 90 år gamle prins Carl Bernadotte som førte brudgommens
søster, Märtha Louise, til bords. Prinsen er yngste bror av Märtha Louises
farmor, kronprinsesse Märtha, som aldri opplevde å bli norsk dronning. Og bak
prosesjonen kom dagens hovedpersoner: Haakon og Mette-Marit. Statsmakter,
kongelige og familie Ved hovedbordet var representanter for de tre statsmakter,
brudeparets familie og de mest fremtredende kongelige plassert. Nærmest
brudeparet beholdt kong Harald og Sven O. Høiby sine borddamer fra prosesjonen,
mens svenskekongen fikk Finlands president til bords og den islandske
presidenten overtok dronning Margrethe som sin borddame. Prinsesse Märtha Louise
savnet neppe sin Ari med statsminister Jens Stoltenberg som kavaler, og
stortingspresident Kirsti Kolle Grøndahl var sikkert også fornøyd med
storhertugen av Luxembourg. Høyesterettsjustitiarius Carsten Smith hadde
eks-dronning Anne-Marie av Hellas som sin borddame, mens dronning Silvia hadde
overtatt sin "onkel Mulle", den 90 år gamle prins Carl Bernadotte. Fra den
norske kongefamilien var prinsessene Ragnhild og Astrid plassert ved
hovedbordet, mens Espen Høiby og Kristin Høiby Bjørnøy fra brudens familie var
blant de 27 utvalgte. 

Jagland skal lede utenrikskomitéen 

Ap. får styringen med de store internasjonale spørsmål på Stortinget, mens Høyre
konsentrerer seg om de nære ting. Thorbjørn Jagland skal lede utenrikskomitéen.

De parlamentariske ledere på Stortinget ble mandag kveld enige om hvilke partier
som skal ha ledelsen for de forskjellige komitéene. Fra før er det kjent at
Fr.p. vil få ledervervene i finanskomitéen og sosialkomitéen, ved henholdsvis
Siv Jensen og John Alvheim. Alvheim ledet sosialkomitéen også i forrige periode,
mens Jensen var menig medlem av finanskomitéen. At Arbeiderpartiet får
ledervervet i utenrikskomitéen, er et signal om at partiet forbereder seg på
opposisjonstilværelsen. Dette vervet bekles tradisjonelt av en representant for
opposisjonen. Under sentrumsregjeringen ble utenrikskomitéen ledet av Ap.s
Haakon Blankenborg, mens Kr.F.s Einar Steensnæs overtok vervet etter
regjeringsskiftet. Thorbjørn Jagland skal nå lede utenrikskomitéen ifølge NTB.
Ap. får også lederverv i forsvarskomitéen og næringskomitéen. Høyre får
lederverv i tre komitéer: familie-, kultur- og administrasjonskomitéen,
justiskomitéen og samferdselskomitéen. I de to sistnevnte hadde Høyre ledelsen
også i forrige periode. Kr.F. skal lede energi- og miljøkomitéen, mens Sp. får
kommunalkomitéen. SV har allerede utpekt sine komitéledere: Rolf Reikvam skal
overta ledelsen av kirke-,utdannings- og forskningskomitéen, der han var menig
medlem i forrige periode. Ågot Valle blir ny leder av kontroll- og
konstitusjonskomitéen. Mer press fra Fr.p. i vente 

Imøtekommende 

Tettere samarbeid? 

Fr.p. trapper opp sitt politiske press mot de tre kommende regjeringspartier.
Allerede i høst ønsker partiet konkrete avtaler, bl.a. om forsvarsbevilgninger.
Senere lanseres trolig krav om en generell samarbeidsavtale. 

Holder spenningen oppe. I går kveld møtte statsministerkandidat Kjell Magne
Bondevik opp på Fr.p.-formann Carl I. Hagens kontor, vegg i vegg med hans eget.
Der overleverte han de tre samarbeidspartienes svar på 54 spørsmål som sist
torsdag ble oversendt fra Fr.p.s stortingsgruppe. I dag skal Fr.p.-gruppen si ja
eller nei til en ny regjering Bondevik. Etter at 17 av 19 fylkeslag i Fr.p. har
anbefalt en slik regjering, og etter at Fr.p. har fått innfridd sine krav til
komitéledere i Stortinget, blir svaret ganske sikkert positivt. Men Hagen ville
i går ikke forskuttere utfallet av Fr.p.s gruppemøte. Før dette møtet ville han
heller ikke si hva som er hans oppfatning av regjeringsspørsmålet. -Noen av
svarene var positive, noen negative sett med mine øyne, sa han. Hagen forsøkte i
går å holde spenningen ved like -og dermed sikre seg nok et døgns
medieoppmerksomhet. Han og hans parti har vært i fokus helt siden Fr.p.-gruppen
sist onsdag vedtok å utsette avgjørelsen om støtte, be sine fylkespartier om råd
og oversende listen på 54 spørsmål. 

Selv om Bondevik, Høyre-leder Jan Petersen og Venstre-leder Lars Sponheim som
ventet gir en del vage svar, og også noen negative, er tonen i svarbrevet
gjennomgående imøtekommende. I mange tilfeller gis klare signaler om politiske
kursendringer i den retning Fr.p. ønsker. Andre ganger strekker de seg så langt
de kan, ved å love en ny vurdering av saken. Bondevik erkjenner at en ny
regjering ikke vil overleve lenge uten å spille på lag med Hagen: -Vi er
realistiske nok til å innse at det første budsjettet må vi søke støtte i Fr.p.
for -primært eller subsidiært, sa han i går. Og Hagen vil sørge for at presset
fra Fr.p. ikke avtar. I forbindelse med budsjettbehandlingen vil han kreve at de
tre regjeringspartier inngår avtaler med Fr.p. på avgrensede områder, etter
mønster av den avtalen om kontantstøtte som Høyre, Fr.p. og sentrumspartiene
undertegnet for fire år siden. Hagen er særlig interessert i forpliktende
avtaler om forsvarsbudsjettet og om pensjonsbeløpene. I går antydet han at slike
langsiktige kan brukes til å sikre Fr.p.-støtte for budsjettet, selv om partiet
ikke er fornøyd med de tallene som serveres. 

Både Bondevik og Hagen fastslo nok en gang at en trepartiregjering fra tid til
annen vil finne det naturlig å søke støtte for sine forslag i Ap. eller endog
SV. Men Hagens strategi går ut på å knytte regjeringen stadig tettere til Fr.p.
Om et år eller to vil han trolig mene at tiden er inne for å presse frem en
generell avtale mellom de fire partier. Det er heller ikke utelukket at Fr.p.
igjen vil fremme krav om regjeringsdeltagelse. I går berørte han så vidt disse
spørsmålene, ved å si at det er "noe for tidlig" å snakke om en generell avtale.
-Vi får se hvordan eventuelt utviklingen blir, bemerket han. Da Aftenposten
forsøkte å få ham til å utdype muligheten, svarte Hagen bare: -Jeg har ingen
ting mer å si om det nå. Fr.p. baner veien for Bondevik II 

Etter helgens fylkesstyremøter i Fremskrittspartiet og svarene fra Høyre,
Kristelig Folkeparti og Venstre på Fr.p.s 54 spørsmål i går kveld, er det ikke
lenger noen tvil: I kveld kommer Fr.p.s stortingsgruppe til å konkludere med at
partiet foretrekkeren trepartiregjering under ledelse av Kjell Magne Bondevik
fremfor en fortsatt Ap.-regjering. Carl I. Hagen vil fortsette å gjøre seg
kostbar til gruppemøtet er holdt -både fordi han ønsker at stortingsgruppen, og
ikke han selv, skal gi det endelige klarsignal og fordi han vil at de tre
partiene skal føle at støtten slett ikke er noen selvfølge. Men i realiteten
falt vel Fr.p. på plass torsdag da de tre påtroppende regjeringspartiene ble
enige om å gi partiets første nestformann Siv Jensen den innflytelsesrike
posisjonen som leder for Stortingets finanskomité. Ingen regjeringskonstellasjon
har tidligere overlatt denne posisjonen til et opposisjonsparti. I det lå en
gest som langt på vei tilfredsstilte Fr.p.s sårede forfengelighet. Og pillen ble
ytterligere sukret ved at partiets andre nestformann John Alvheim får fortsette
som leder av sosialkomitéen med de politiske markeringsmuligheter det gir.
Svarene på Fr.p.s spørsmål er en passende blanding av imøtekommenhet og politisk
velvilje, markering av at en ny regjering trenger tid for å avgjøre hvordan den
skal håndtere politisk vanskelige og økonomisk kostbare saker og noen få klare
avvisninger av Fr.p.s ønsker. Men tonen i svarbrevet er preget av at de tre
partiene ikke bare har innsett at de er avhengige av Hagens parti for å komme
tilmakten. De må også beholde et rimelig godt forhold til Fr.p.for å bli
sittende en viss tid - helst hele stortingsperioden. Selv om mange i Kr.F. og
Venstre ser ut til å ha vanskelig for å innse det, er det et faktum at Fr.p.
blir det viktigste støttepartiet for Bondeviks andre regjering. De tre partiene
kan nok satse på Arbeiderpartiet eller SV i noen enkeltsaker som kan være
viktige for profileringen av regjeringen, men de må være forberedt på å
samarbeide med Fr.p. om statsbudsjettet ikke bare for neste år, men også i
resten av fireårsperioden. Og det er statsbudsjettene som mer enn noen andre
saker angir den politiske retningen. En rekke av Kr.F.s tillitsvalgte ønsker
ikke at det skal skapes et inntrykk av at Bondevik skal regjere på Fr.p.s nåde.
Fremfor alt frykter de bindende avtaler med Fr.p. De tre partiene svarer likevel
at slike avtaler kan bli aktuelt på avgrensede områder der de og Fr.p. har
felles politikk. Dette svaret er viktig for Fr.p. uten at det nødvendigvis
trenger å være kostbart for de tre partiene. Høyre, Kr.F. og Venstre må likevel
være forberedt på at forholdet til Fr.p. kan gi dem langt vanskeligere
utfordringer etter regjeringsskiftet enn de 54 spørsmålene de måtte besvare for
å komme inn i regjeringskontorene. Hagen vil være seg bevisst den makten han får
etter å ha vært fødselshjelper for den nye regjeringen. Selv om han i dag kommer
til at en helhetsvurdering tilsier at et regjeringsskifte er best, vil han
senere kunne fremme temmelig ubehagelige krav for å holde fast ved denne
vurderingen. Mullah Omar gir ordre om fortsatt kamp 

Talibans åndelige leder, mullah Mohammad Omar, beordrer Taliban-soldatene til å
adlyde sine offiserer og ikke desertere. 

Omar befinner seg ifølge det afghanske nyhetsbyrået AIP fremdeles i Kandahar,
sør i Afghanistan, der Taliban-ledelsen har sitt hovedkvarter. Han har gitt
militsen ordre om å omgruppere, og kjempe. FN for fred og utvikling, i de
fattiges tjeneste 

Omfattende innsats 

Bredt spekter 

Kofi Annan har tatt i bruk, og fastholder stadig, det utvidede fredsbegrep, som
inkluderer alle dem som lider. Særlig alle dem som lider fordi de er fattige. 

FN ble opprettet for å sikre verdensfreden. I Kofi Annan, som ble valgt til
generalsekretær for snart fem år siden, har FN fått en uvanlig engasjert leder
som har satt sterkt preg på verdensorganisasjonen og dens fokus. Annan har tatt
i bruk, og fastholder stadig, det utvidede fredsbegrep, som inkluderer alle dem
som lider. Særlig alle dem som lider fordi de er fattige. Fordi de ikke har fått
utdannelse. Fordi de ikke har arbeid. Fordi de er kvinner. Fordi de er
foreldreløse. Fordi de er flyktninger. Fordi det er krig. Helt siden han
tiltrådte, har Kofi Annan talt de fattiges sak. Skal vi tro FNs egne tall,
teller de rundt halve klodens over seks milliarder mennesker. Det finnes fattige
i alle land, men det er særlig fattige mennesker i fattige land FN konsentrerer
seg om. HIV/AIDS-arbeidet, som Annan forøvrig har fått inn på Sikkerhetsrådets
dagsorden, er ett eksempel: 

Skolegang: Mange blir HIV-smittet fordi de ikke vet hvordan man smittes og at
man kan beskytte seg. Økonomi: Mange HIV-smittede i fattige land får ikke
medisiner som kan gi dem et bedre og lengre liv fordi det ikke finnes penger,
hverken privat eller offentlig. Foreldreløse: AIDS-døden, særlig i Afrika,
etterlater seg hele landsbyer av foreldreløse barn. De må sørge for familien og
får ikke gått på skole. Uten utdannelse må de regne med å bli fattige resten av
livet. En ond sirkel, som må brytes. En rekke av organisasjonene i den store
FN-familien arbeider på feltet. FN har opprettet en egen organisasjon, UNAIDS,
med sete i Genève, som bare arbeider med dette. Verdens helseorganisasjon, som
ledes av Gro Harlem Brundtland, er sterkt inne i bildet. Også FNs barnefond,
UNICEF, har HIV/AIDS-katastrofen høyt på dagsordenen. 

UNICEF arbeider i 162 land, og prioriterte oppgaver er små barns helse og
utvikling, skolegang - særlig for jenter, HIV/AIDS og tiltak for å beskytte barn
mot utnyttelse seksuelt, i arbeid og som soldater. FNs høykommissær, for
flyktninger UNHCR, har ansvaret for ca.22 millioner flyktninger verden over, og
gir direkte bidrag til 6,4 millioner av dem. Den største flyktningestrømmen
kommer i dag fra Afghanistan, men også fra Sudan, Angola, Kongo og Eritrea i
Afrika kommer flere millioner flyktninger. I tillegg har FN-organet UNRWA
ansvaret for 3,8 millioner palestinske flyktninger. Verdens matvareprogram, WFP,
sørger for matleveranser i akutte situasjoner, som etter jordskjelv, men også
mer "ventede" kriser som matmangel på grunn av tørke. Den internasjonale
domstolen har sete i Haag. FN har også krigsdomstolen for det tidligere
Jugoslavia i samme by og for Rwanda i Arusha i Tanzania. Organisasjonen arbeider
også for å få opprettet en fast krigsforbryterdomstol. Menneskerettigheter står
høyt på FNs prioritetsliste. Men organisasjonen har øyne på en rekke saker
gjennom et mangfold av underorganisasjoner som har ansvaret for dem, blant annet
miljø, klimaendringer, helse, nedrustning, landminer, narkotika, likestilling,
demokrati, utvikling, verdensrommet, utviklingshemmede, familien,
befolkningsøkning og terrorisme. En av FNs viktigste funksjoner er imidlertid
som forum for diskusjon og møtested for mennesker fra hele verden, så vel i
hovedkvarteret i New York som på en lang rekke konferanser verden over. Den
siste store konferansen var om rasisme i Sør-Afrika tidligere i år. Den ble
imidlertid sterkt hemmet av krangling, særlig om hvorvidt Israel kan kalles en
rasistisk apartheid-stat som er skyldig i folkemord. Lyste for freden og for
Annan 

Bygger fred hver dag 

Oppfordring 

FN - sammen for fred og menneskerettigheter var hovedparolen i årets fakkeltog
til ære for fredsprisvinner Kofi Annan og FN. Rundt 1200 stilte seg bak. 

Lyshav. Appellene glødet, faklene funklet og folket gledet seg mandag kveld
sammen med årets fredsprisvinner, FN og FNs generalsekretær Kofi Annan. Og det
på selveste menneskerettighetsdagen. Undertonen var krig og urettferdighet.
Hovedpersonen lot inntrykkene etter formiddagens fest i Oslo rådhus synke inn,
men tidligere fredsprisvinnere var tilstede og tok ordet på Youngstorget i Oslo.
Rigoberta Menchu og José Ramos-Horta målbar fredsbudskapet. Rigoberta Menchu,
som fikk Nobels fredspris i 1992, takket nok en gang for det norske folks
solidaritet med Guatemala. Og denne gangen gjorde hun det på engelsk, som hun
har lært seg siden sist hun var i Norge. 

José Ramos-Horta fra Øst-Timor, fredsprisvinner i 1996, understreket også
hvilket viktig redskap FN er for freden, -men freden bygges også dag for dag av
menneskene, over hele verden. Den er ikke bare taler og avtaler, minnet han om.
Påtroppende generalsekretær i Norges Røde Kors, og FNs fredsmegler i Colombia,
Jon Egeland, talte på vegne av FN. -FN er eneste globale organisasjon som
arbeider for fred og forebygger krig, og vi støtter mannen som har gjort mer enn
andre for disse prinsippene (les: Kofi Annan), sa blant annet Egeland. 

Fakkeltogarrangørene; LO, Nei til Atomvåpen, Human-Etisk Forbund, FN-sambandet,
Antirasistisk Senter og Amnesty International Norge mener at årets
fredsprisvinnere burde være enda mer kompromissløse i kampen for fred og
menneskerettigheter i den pågående krigen mot terror. De ønsket derfor at
fakkeltoget skulle være mer enn en hyldest til verdige vinnere, det skulle også
være en oppfordring til FN om å stå hardt på for å beskytte verdiene som er
nedfelt i FN-pakten og Verdenserklæringen om menneskerettighetene. Tid til
underholdning ble det naturligvis, før toget satte seg i bevegelse frem til
Grand Hotel. Soulsangeren Noora Noor, med sine røtter på Holmlia sang om tro og
håp, og konferansier Jon Poindexter gjorde et poeng av at hele verden må stå
sammen for fred og menneskerettigheter. Utenfor Grand Hotel stoppet fakkeltoget
opp. Og tradisjonen tro kom prisvinnerne ut på Norges trolig mest kjente
balkong. Mange, mange fredsprisvinnere har stått der før, noen rørt til tårer
over en varm hyldest i et desembermørkt Oslo. Kofi Annan sto dermed sin kone
Nane og presidenten i FNs hovedforsamling Han Seung-Soo og hans kone. De var
storfornøyde, vinket, smilte og kunne liksom ikke vende ryggen til og gå inn
igjen. Men pliktene kallet: I Grand Hotels store festsal var det duket til
nobelbankett. Satte verdens svakeste i fokus 

FN på sidelinjen 

Stående applaus fra flere tusen gjestehender i alle farger og fra alle
himmelstrøk hedret FN og FNs generalsekretær da Nobels jubileumsfredspris ble
utdelt i Oslo rådhus mandag. 

Våre aller minste. Rørende, og karakteristisk nok, tok FNs generalsekretær Kofi
Annan utgangspunkt i det mest sårbare man kan tenke seg i dagens verden da han
mandag på FNs og egne vegne holdt årets Nobel-foredrag i Oslo rådhus: "I dag vil
det bli født et pikebarn i Afghanistan". Lavmælt og insisterende sto han der,
foran kong Harald, kronprinsparet og prinsesse Märtha Louise, foran
høyesterettsjustitiarius med frue, foran statsminister, utenriksminister,
Storting og Regjering. Og foran vinterpelskledt norsk sosietet og
honorabiliteter fra en lang rekke land, som i sort og hvitt, med slips og sjal,
bunader og nasjonaldrakter i hele regnbuespektret fylte hvert sete i 30 rekker
på hver side av den røde løperen. Under fondveggens store maleri om det norske
folk i full innsats for en ny tid da verdenskrigen var over, mante Kofi Annan
oss til ikke å glemme det nyfødte pikebarnet i Afghanistan. En fattig jente født
i et fattig krigsland der jenter ikke har rettigheter. Men også et land der
håpet om en bedre fremtid er like sårbart og nyfødt. Annan, som sammen med FN
ble æret med Nobels fredspris i hundreårsjubiléet for Nobel-prisene, har alltid
hatt verdens minste og elendigste i sitt skarpeste fokus. Han sviktet dem ikke i
går, heller. "Ingen er i dag ukjent med dette skillet mellom de rike og de
fattige i verden. Ingen kan i dag hevde at de ikke kjenner til den prisen som de
fattige og hjemløse må betale, selv om de i like stor grad som oss fortjener å
få tilgang på menneskeverd, grunnleggende rettigheter, trygghet, mat og
utdannelse", sa han. På galleriet over ham til venstre satt
fjernsynskommentatorer og viderebragte talen ut i verden. "Vi må begynne med det
lille afghanske pikebarnet og innse at ved å berge dette ene livet, er det selve
menneskeheten som berges." "Et folkemord starter med at man tar livet av ett
menneske", sa han videre. En kampanje for "etnisk renskning" starter med at én
nabo vender seg mot en annen. Fattigdom starter med at ett eneste barn ikke får
oppfylt sin grunnleggende rett til utdannelse. Det som starter som en manglende
evne til å opprettholde ett menneskelivs verdighet, ender så altfor ofte med en
ulykke for hele nasjoner", sa Kofi Annan. 

Nobelkomitéens leder, Gunnar Berge, delte sin tale i to, den ene om FN, den
andre om FNs generalsekretær. Han fastslo blant annet at "på det mest sentrale
området, å bekjempe krig og sikre fred, ble FN likevel ikke hva dens forkjempere
hadde håpet på. I mange viktige konflikter ble organisasjonen stående på
sidelinjen eller brukt som et redskap av den ene part." Her henviste han særlig
til de to supermaktenes interesser som "var så grunnleggende forskjellig i de
mange årene med kald krig" som "den reelle forklaring på FNs delvise
handlingslammelse". Om dagens generalsekretær fastslo han like enkelt at "ingen
har gjort mer enn Kofi Annan for å revitalisere FN." "Kun én av FNs seks
tidligere generalsekretærer kan sammenlignes med Annan i personlig kraft og
historisk betydning, nemlig Dag Hammarskjöld, organisasjonens andre
generalsekretær", sa Berge videre. Hammarskjöld er også den eneste
generalsekretær før Annan som har fått fredsprisen, riktignok etter at han døde.
"Den norske Nobelkomité ønsker både å hedre det arbeid som FN og dets
generalsekretær Kofi Annan allerede har gjort, og å oppmuntre dem til å gå
videre på veien mot et enda mer handlekraftig FN", avsluttet Berge. Feiret den
utsatte freden 

"Brother Annan" 

En spesiell høst går mot slutten. Tirsdag kveld - anført av musikanter som Paul
McCartney, a-ha og Anastacia - samlet verden seg i Oslo Spektrum for å feire den
utsatte freden. 

- My hope is in you , sang Yossou NDour fra Senegal og pekte bort på Kofi Annan,
som var kommet opp på scenen til øredøvende jubel fra 6000 tilskuere. Bak han
sto 60 barn fra 20 forskjellige land i The Centipede Childrens Choir. I 100 år
er Nobels Fredspris blitt delt ut. I 56 av dem har FN kjempet for fred. Tirsdag
ble FN, dets leder Kofi Annan og freden behørig feiret i Oslo Spektrum av
vanlige folk og av et imponerende antall nobeliteter. De kongelige, Märtha
Louise, Mette-Marit og Haakon, var på plass sammen med store deler av
Regjeringen. -Vi lever i en ustabil verden, men så lenge det er folk i verden
som vil kjempe for fred, er det håp for vår felles fremtid, sa kronprins Haakon
da han åpnet konserten i går klokken 19. 

For hiphop-guruen Wyclef Jean var det en stor kveld da han fikk hylde en av sine
store helter. Han fremførte Bob Marleys "Redemption Song" med tilpasset tekst
til "brother Annan" og fikk 12000 fingre til taktfast å veive fredstegnet. -Få
se fredstegnet! Kom igjen! -President Annan of the world, erklærte Jean til
klampetrapp. -Vi er her for å oppfordre folk, og gi håp. Vårt budskap i kveld er
forståelse, dialog, respekt og fred, sa skuespilleren Meryl Streep, som ledet
gårsdagens konsert sammen med Hollywood-kollega Liam Neeson. At engasjementet er
stort, også blant artistene som gjestet Oslo Spektrum i går, er stjernesopranen
Barbara Hendricks et fremragende eksempel på. -Jeg er spesielt stolt over å være
her i dag, fordi jeg har sett FN arbeide på nært hold. FN har blitt kritisert,
og den har gjort feil, men FN er ingen perfekt organisasjon fordi den utgjøres
av mennesker, og vi er ikke perfekte, sa hun under en pressekonferanse før
gårsdagens Fredspriskonsert. Hendricks fikk ros av Meryl Streep for at hun
snakket begge språk; gjennom musikken, men også med sine meninger. Den
svensk-amerikanske sangerinnen har i mer enn 15 år arbeidet for FN som
goodwill-ambassadør. Hendricks oppfordret alle til å bli forkjempere for
menneskerettighetene. Men at artister har et spesielt ansvar, syntes hun ikke.
-Vi har ikke noe større ansvar enn lærere og leger. Jeg har min stemme og bruker
den. Alle bør ta et medmenneskelig ansvar, sa Hendricks. Konferansier Liam
Neeson mente at kunstnere, artister og skuespillere, etter 11. september og
bombingen av New York, var viktigere enn noensinne, som et bindeledd og
holdepunkt i verden. -Vi kan bidra til å gjøre frustrasjonen litt mindre, sa
skuespilleren, kjent fra blant annet "Schindlers liste". -Siden vi har
100-årsjubileum i år har vi gjort en ekstra innsats for å finne frem til
spesielle talenter i år. Og med en slik konsert, en flott måte å blande budskap
og musikk på, når vi folk og kontinenter på en annen måte enn gjennom det
formelle programmet, sa Nobelinstituttets direktør Geir Lundestad under
gårsdagens pressekonferanse og tittet bortover artistene og skuespillerne som
hadde stilt opp for å hedre Nobels Fredspris. Kong Harald slo erkerivalen 

Etter trøbbel i Oslos havnebasseng på fredag gikk det lynraskt for « Fram XVI »
i Færderseilasen. 

Kong Harald og resten av mannskapet hadde problemer i åpningen, men fikk raskt
vind i seilene igjen. 

Fredag havnet kong Harald og Co. i trøbbel da et spinnakerskjøte røk på båten «
Fram XVI » . Men derfra gikk det raskt hele veien rundt Færder fyr og inn til
Horten. Kongens båt slo rivalen « Camilla », og dermed ble det revansj for
nederlaget i HH Skagen Race. Dermed ble Fram XVI beste 50 fots båt. Men seier i
klassen ORC Club ble det likevel ikke - der endte den kongelige båten nede på
16. plass, bak de mindre båtene. Se komplett resultatliste her , og les mer hos
Seilas.no . Dale Oen forbedret seg i Monaco 

Alexander Dale Oen begynner å venne seg til å konkurrere igjen, og da blir
tidene også bedre. I Monaco viste han god form lørdag. 

Norges beste svømmer, Alexander Dale Oen, nærmer seg konkurranseform igjen. 

Den norske sølvmedaljevinneren fra OL i Beijing har nylig begynt å konkurrere på
toppnivå igjen etter lekene i fjor høst. På 50 meter bryst fikk han tredjeplass
og tiden 28,28 i Mare Nostrum-stevnet i Monte Carlo. - Det er en tid som vi er
relativt godt fornøyd med. Den viser at han har trengt å komme i
konkurransemodus. Det var veldig positivt at han klarte å senke tiden sin i
forhold til tidene han fikk i Barcelona og Caen, sa landslagssjef Petter Løvberg
til NTB. Dale Oen skal søndag i ilden på favorittdistansen 100 meter bryst, i
tillegg skal han svømme en finale der de fire beste fra 50-meteren lørdag skal
delta. - Det blir spennende å se hvordan han gjør det på 100-meteren. Det er jo
den distansen vi er mest spent på, sa Løvberg. Ingvild Snildal får også svømme «
ekstrafinaler » søndag. Hun ble nummer tre på 50 meter butterfly (26,57) og fire
på 100-meteren (59,35). Henriette Brekke svømte også A-finale lørdag, og ble
nummer sju på 50 meter fri. Sara Nordenstam svømte B-finale på 100 meter bryst.
Hennes spesialdistanse, 200 meter bryst, svømmes søndag. - Det var absolutt en
godkjent innsats av våre i dag, sa Løvberg til NTB. Bilen sviktet Petter Solberg

- Fikla litt 

- Helt vilt 

- Må jo være glad 

Bilen var totalvrak, og kartleseren ringte etter tauebil. Men Petter Solberg ga
ikke opp i Rally Hellas, og det holdt nesten hele veien inn. 

Petter Solberg og Phil Mills lå lenge godt an i Rally Hellas. Så fikk de
problemer med sin Citroën Xsara. 

Men det ble bare nesten. Etter å ha stått for en sensasjonell reparasjon av
bilen midtveis i annen dag av rallyet, og kommet i mål mot alle odds, bestemte
Solberg seg for å bryte rallyet. - Det ble for mye skade på bilen. Jeg prøvde jo
å fullføre, men skulle kanskje ikke gjort det. Det er rart at vi kom i mål i det
hele tatt. Men det handler jo om å aldri gi seg, sa Solberg til NTB. Han fikk
uansett satt en støkk i de andre førerne. Ikke bare kjempet han lenge om
seieren, men at han klarte å reparere bilen og komme i mål, fikk mange til å
riste på hodet. For det så umulig ut da venstre støtdemper slo gjennom panseret
på nordmannens bil på ellevte fartsprøve. Skaden var så alvorlig at kartleser
Phil Mills begynte å ringe etter tauebil. 

- Bilen var jo ikke noe å kjøre med. Men jeg fikla litt og sånn. Så sa jeg til
Phil at vi skulle prøve. Etter å ha fått laget i stand noe, kjørte vi seks mil
til neste prøve. Vi rakk akkurat å bytte hjul, og starte prøven, sa Solberg. Men
så smalt det igjen. Den egenkomponerte nødkonstruksjonen holdt ikke. Men
nordmannen kom i mål, og lå på åttendeplass sammenlagt. Da bestemte han seg for
å bryte. - Det er for store skader på bilen. Det er ikke verdt det rett og
slett. Det er skader for minst 400.000 kroner, sa Solberg til NTB. Siden han har
bare én bil denne sesongen valgte han å heller tenkte taktisk for å få bilen
klar til Rally Polen, som begynner om to uker. 

Men til tross for problemene: VM-runden i Hellas ga Solberg en utrolig
opplevelse. Som privatfører, fire år etter sin siste triumf i en VM-runde,
kjempet han lenge om seieren. Det skulle ikke ha vært mulig. - Nei, det skulle
det ikke. Du skulle ha snakket med mange i teamene rundt meg her, de skjønner
det ikke. Men det var helt vilt deilig å være med på å kjempe om en seier igjen,
sa Solberg. Etter at drøyt halve VM-runden var kjørt, var han på annenplass.
Solberg presset finske Mikko Hirvonen hardt, og ville ikke gi opp kampen om en
seier. 

- Mikko trodde jo at jeg skulle ta ham. Jeg trodde det ikke før løpet, men så
ble det kaldt og jeg fikk tilbake kraften i bilen. Jeg er jævlig fornøyd. Vi må
jo være glade nå, sa Solberg. Verdensmesteren fra 2003 slet med en dårlig bil i
de siste årene som Subaru-kjører. Som privatfører har han imponert stort i år
med flere gode plasseringer. - Men det som skjedde her var jo hakket hvassere,
sa han til NTB lørdag. Også regjerende verdensmester Sebastien Loeb, Daniel
Sordo og Henning Solberg fikk store problemer i Rally Hellas. Fjern homo-mytene

Dagens innlegg 14.06 

Homofilidebatten vekker ofte sterke følelser. Vet du hvorfor? Stol i alle fall
ikke på mytene! Motstanderne av homofili elsker å fremheve at homofili er
unaturlig. F.eks. sier de at homoseksuelle forbindelser ikke finnes i naturen
hos andre arter. Men de som har studert biologi, vet at sex mellom to individer
av samme kjønn forekommer relativt hyppig. Av og til påstår også
homomotstanderne at homofili bare er en trend som de håper snart vil gå over.
Men de som har studert historie, vet at i antikken var homoseksuelle
forbindelser høyt verdsatt. Spesielt seksuelle forhold mellom en eldre og yngre
mann, såkalt pederasti, der intellektuell opplæring (paideia), sto sentralt.
Noen motstandere av homofili frykter at « alle » vil bli homofile og ingen barn
blir født hvis det blir akseptert. Men alle var ikke homofile i antikken, selv
om homofili var akseptert da. Hvorfor skulle det bli annerledes nå? De homofile
på sin side snakker ofte om at seksuell legning er medfødt. Men hvordan
forklarer de da at noen tidligere homofile lever i heterofile parforhold nå?
Homofili handler bare om sex, sies det av og til. Men handler ikke heterofili i
stor grad om sex også? Man må ha sex med det motsatte kjønn for å få barn. Det
er få ting som tyder på at homofile har så mye mer sex enn heterofile. De fleste
er kanskje enige i at enten er man homofil, eller så er man det ikke. Men
virkeligheten er litt annerledes. Faktisk er det vanlig at alle kan bli nokså
betatt av sitt eget kjønn. I mer eller mindre grad riktignok, men i bunn og
grunn handler det om et mellommenneskelig behov for å bli elsket av begge kjønn.
Dette mellommenneskelige behovet må alle ta innover seg. I stedet for å elske i
skjul, må man våkne opp og akseptere seg selv. Det er kanskje derfor
homodebatten skaper så sterke følelser. 

Homofilidebatten vekker sterke følelser. Men i stedet for å elske i skjul, må
man våkne opp og akseptere seg selv. 

- Situasjonen er uoversiktlig 

Sammenstøt 

Ingen nordmenn skal befinne i de urolige områdene. 

Demonstranter protesterer mot militærkuppet foran presidentboligen i Honduras'
hovedstad Tegucigalpa søndag. 

Norge tar avstand fra den militære maktovertakelsen i Honduras, melder UD. - Fra
norsk side tar vi avstand fra militær maktovertakelse, og vi oppfordrer sterkt
til at lovlig valgte myndigheter snarest gjeninnsettes, og at demokratiske
prinsipper følges, sier kommunikasjonsrådgiver Marte Lerberg Koppstad i
Utenriksdepartementet til NTB. Ambassaden i Guatemala , som også dekker
Honduras, har for øyeblikket ingen registrerte nordmenn i Honduras' hovedstad
Tegucigalpa. Men konsulatet i landets nest største by, San Pedro Sula, har
registert i alt åtte nordmenn i landet. 

- Vi har fulgt situasjonen i en periode allerede, og når den nå har eskalert
holder vi en fortløpende dialog med våre kontakter i landet og UD hjemme i
Norge, sier ambassadesekretær Idar Instefjord til Aftenposten.no. Militærkuppet
ble igangsatt i forbindelse med at en folkeavstemning skulle holdes søndag.
Ifølge Instefjord var stemmegivningen allerede igang, og stemmelokaler og urner
var blitt installert. Så endret situasjonen seg ganske brått da presidenten
plutselig ble pågrepet. - Våre kontakter i landet har betegnet det hele som
uoversiktlig. Det har vært en god del demonstrasjoner og enkelte sammenstøt med
militæret, sier Instefjord. Får ros fra Støre 

Fugleinfluensa. 

Nytter å hjelpe. 

Kongeparet får skryt, men utenriksminister Jonas Gahr Støre refser mildt
Stortingets utenrikskomité som ikke har vært i Genève på 30 år. 

- Våre utenrikspolitikere reiser ofte til Brussel og New York. Vel og bra, men
for å si det sånn; Genève er et spennende sted å være, og her kan vi faktisk se
spor av skattebetalernes penger, sier Jonas Gahr Støre. Han understreker at han
som utenriksminister hverken kan eller vil blande seg bort i komiteens
reiseopplegg, men i går kunne han ikke dy seg. Kritikken kommer i forbindelse
med kong Harald og dronning Sonjas besøk i Sveits. Det ble innledet i Genève i
går. Genève kalles verdens humanitære hovedstad, og Norge er en svært viktig
bidragsyter til alle organisasjonene som har sitt hovedkvarter i byen. - Alle
norske politikere har stående invitasjon til å se hvordan det jobbes i Genève,
og den synes jeg utenrikskomiteen snart burde benytte seg av. Den har ikke vært
her siden midten av 1970-tallet, sier Støre, som berømmer kongeparet for å være
oppdatert og aktuelle. 

At det er viktig å komme til Genève, har i alle fall kong Harald og dronning
Sonja forstått. I dag innledes formelt deres to dager lange statsbesøk i Bern,
men det var tjuvstart i Genève. Der var de blant annet på besøk i Verdens
Helseorganisasjon (WHO) og møtte Gro Harlem Brundtlands etterfølger,
generaldirektør Lee Jong-Wook. Harald og Sonja var blant annet i SHOC-rommet,
som er WHOs nye operasjonssentral. Fra dette rommet overvåkes verdens
helsetilstand kontinuerlig. - Myndigheter fra alle land kan fortelle hvordan de
forbereder seg til worst case. Tidligere kom jo slike utbrudd uventet, nå kan
man forberede seg på en helt annen måte, forteller dronning Sonja.
Generaldirektør Lee skrøt uhemmet av både kongeparet og Gro Harlem Brundtland. -
De er fantastiske mennesker, og jeg må si det er vanskelig å fylle skoene etter
henne, sier Lee til Aftenposten. 

Kong Harald og dronning Sonja benyttet også anledningen til å plante en ask i
haven utenfor WHO. Treplanting er et fast innslag når statsoverhoder er på
besøk. I desember i fjor gjestet António Guterres Norge som Portugals
statsminister. Han besøkte kongeparet på Slottet. Nå er han FN's høykommissær
for flyktninger (UNHCR) - med 6500 ansatte. Norge bidro i fjor med 62,8
millioner US-dollar til UNHCR. Norge er det land som bidrar mest i verden i
forhold til innbyggertall. - Her nede hører vi ikke at vi er et lite land, sier
kong Harald. Både han og Dronningen er glad for at Norge bidrar raust. Men
dronning Sonja innser at man på mange måter sliter med de samme utfordringene
som for 25-30 år siden da hun selv var og så flyktningesituasjonen på grensen av
Burundi og Tanzania. - Hjelper det å hjelpe? - Det gjør det, og vi må bare
fortsette med det. Vi må aldri gi opp. Small is beautiful er det noe som heter,
og det er mye sannhet i det, sier dronning Sonja. Internett skal arkiveres 

Ikke lett tilgjengelig, men... 

Lagret for evigheten 

Utfordring for personvernet. 

Det foregikk i Norge... 

De avslørende partybildene. Innlegget i nettforumet hvor du gikk langt over
streken. Alt kan man snart finne i Nasjonalbiblioteket. Å få det slettet blir
vanskelig. 

Det norske nettet er en del av kulturarven vår. Det gjelder også bildene av
lettkledde ungdommer som nå ligger ute på Deiligst.no, og bildene fra
fyllefesten på jobben der du for alvor dummet deg ut. Rykter og feilaktige
påstander andre har lagt ut om deg er også kulturarv. Til nå har det ofte vært
mulig å slette ting på nettet du helst ikke vil vedstå deg. Nasjonalbiblioteket
høstet i fjor for første gang inn systematisk alle de over 300 millioner norske
nettsidene. Det skjedde to ganger. Etter planen skal innhøstingen skje fire
ganger i året. 

Nå skal biblioteket søke om å få gjøre denne enorme basen tilgjengelig for
"forskning og dokumentasjon". Du må riktignok oppsøke biblioteket på Solli plass
i Oslo eller i Mo i Rana og oppgi et grunnlag, for eksempel lokalhistorisk
arbeid, for å søke i basen. Av opphavsrettslige hensyn, og trolig også av
personvernhensyn, kan ikke søkemotoren gjøres tilgjengelig på nettet. Det er en
kjent sak at arbeidsgivere nå rutinemessig googler jobbsøkere for å sjekke
bakgrunnen deres. Dersom det første som kommer opp i trefflisten er et bilde av
kandidaten døddrukken på en studentfest, kan det få betydning. 

I Nasjonalbibliotekets arkiv vil også det du har klart å få slettet fra nettet
ligge lagret. Fra søkemotorene forsvinner det kontroversielle, slettede
innholdet neste gang motorene skanner siden. Biblioteket, derimot, vil lagre
stoffet for evigheten. - Dette betyr at den norske staten går inn og lagrer mye
stoff som aldri ville blitt arkivert hvis det var snakk om å samle inn skriftlig
materiale. Man samler jo ikke inn toalettvegger, og det finnes nettsteder som
ligner mer på toalettvegger enn noe annet, sier seniorrådgiver Gunnel Helmers i
Datatilsynet. Hun peker på at Nasjonalbibliotekets oppgaver skaper et voldsomt
dilemma. 

- Det er ikke tvil om at materialet kan være nyttig for forskere, men også at
det er en massiv utfordring for personvernet, sier hun. Selv fora som i dag er
skjult for søkemotorer blir støvsugd og lagret av Nasjonalbibliotekets
automatiske arkivarer. Webmastere som ikke ønsker sidene sine tilgjengelige via
søkemotorene kan legge inn dette i en egen fil på hvert nettsted kalt
robots.txt. Dette respekteres av alle de store søkemotorene, men
Nasjonalbiblioteket tar ikke slike hensyn. Alt er interessant som
arkivmateriale. Å få noe slettet fra Nasjonalbibliotekets arkiv kommer etter alt
å dømme til å bli meget vanskelig. Det står ingenting om sletting i
pliktavleveringsloven. Ulovlig informasjon kan imidlertid bli klausulert. Dette
vil si at informasjonen blir fjernet fra offentliggjøring så lenge omtalte
personer for eksempel er i live. Men for at biblioteket skal gå så langt, må det
foreligge en rettslig kjennelse om at nettsiden for eksempel er rasistisk, eller
at påstandene er funnet døde og maktesløse. Biblioteket skal i følge lovverket
ta vare på all informasjon som er offentliggjort, også den som viste seg å være
feilaktig. 

Jurist og seniorrådgiver Charlotte Børde i Nasjonalbiblioteket skal nå arbeide
med konsesjonssøknaden. - Det er ikke noe krav hos oss om at ting vi lagrer skal
være korrekte. At vi samler inn personopplysninger er mer en bivirkning av at vi
tar vare på kulturarven, og det gjør vi fordi vi har en lovhjemmel til slik
innsamling. Til nå har vi bare samlet inn nettsidene, men nå i den første
permanente konsesjonsrunden ber vi også om å få tilgjengeliggjøre. Dersom mye
stoff blir klausulert eller fjernet, vil vi ikke gi et riktig bilde av hva som
foregikk i Norge på det aktuelle tidspunktet, sier hun. Bush «knivstukket» på
barne-TV 

- Jeg må ta hevn 

Ingen nåde 

- Kom ut av kontroll 

Hamas-TV oppfordrer igjen barn til å drepe. 

Dukken kaller Bush for uren, og sier at han dreper ham fordi det er hans
skjebne. 

Barne-TV: Den islamistiske organisasjonen Hamas sin TV-stasjon i Palestina er
kjent for sine kontroversielle barne-TV-sendinger, der vold og dødstrusler ikke
er uvanlig kost. Denne gangen er det den amerikanske presidenten George W. Bush
som får hard medfart i programmet. 

Under søndagens sending ble en Bush-dukke hugget løs på av en dukke som
forestiller et palestinsk barn, melder nyhetsbyrået AP. Dukken konfronterer
Bush, og anklager ham for å ha drept barnets far i Irak, hans mor i Libanon, og
hans brødre og søstre i Gaza, med hjelp av Israel. - Du er kriminell. Du tok fra
meg alt. Jeg må ta hevn med islams sverd, sier dukken i programmet. 

Dukken går så til angrep på presidenten, og stikker ham gjentatte ganger med
kniv. Bush ber dukken om å spare livet hans, men barnet svarer med å stikke ham
til døde. Se innslaget her. Både USA og Israel definerer organisasjonen Hamas
som en terrorgruppe. 

Programmet "morgendagens pionerer" vises ukentlig i Palestina. For noen måneder
siden oppfordret en Mikke Mus-liknende dukke palestinske barn til å ta til våpen
mot Israel og USA. I februar sendte kanalen drapstrusler mot dansker og
karikaturtegnerne i barneprogrammet. I ettertid beklaget TV-kanalen episoden. -
Programmet kom ut av kontroll, sa lederen for TV-kanalen den gang. Det kan se ut
som om barne-TV-programmet kom ut av kontroll - igjen. Storsatsing i Kongens båt

Overfører kunnskap. 

Kommer først i mål. 

Norske ungdommer skal trenes opp til store havseilaser. Færderseilasen er
jomfruturen. 

Kong Harald låner ut sin 51-foter Fram XV slik at Petter Hessen (t.v), Magnus
Mørk, Thomas Nilsson, Didrik Godaker, Christian Juell, Stian Tuv og Christoffer
Gundersen (sittende foran) skal lære å seile store havseilaser. President i
Norges Seilforbund, Stig Hvide Smith (i rødt) er engasjert "læremester". 

I dag seiler de Færder'n. Om noen år er de kanskje proffer om bord i en av de
fete båtene i de store havseilasene? Målet til Norges Seilforbund er å lage
dyktige storbåtseilere. Og med på laget har HMK Harald, som har stilt sin Fram
XV til disposisjon i ett år. - Det er rørende at Kongen har gitt
fødselsdagshjelp til prosjektet. Han brenner for denne idretten, sier president
i Norges Seilforbund, Stig Hvide Smith. Aftenposten fikk være med på en liten
prøveseilas i går kveld, sammen med de seks gutta som er plukket ut til å være
med i NORsteam - navnet på storbåtsatsingen. - NSF har mange gode jolleseilere,
men storbåt er en annen måte å seile på, mer teamwork - og vi vil gjerne ha gode
seilere der også, sier Hvide Smith. 

Skipper Thomas Nilsson, Geir Dahl Andersen (taktiker), Kristoffer Spone
(rormann), Børre Hekk Paulen (trimmer) og Anders Myhre (lukemann) har seilt med
Kongen i en årrekke. - Ungguttene vi har fått om bord er gode jolleseilere. Nå
skal vi gi dem kompetanse i en stor båt. Vi seiler Færder'n for å vinne - for
det er bare konkurransemennesker om bord - men det langsiktige målet er å
overføre vår kunnskap. Og det er ikke gjort i løpet av én Færderseilas, sier
Nilsson. 

Seks unggutter mellom 19 og 23 år er blant mange blitt plukket ut til å utgjøre
det første teamet sammen med ringrevene om bord. Den mest kjente av dem er
Christoffer Gundersen (22) fra Bærum - allerede OL-klar i 49er sammen med Frode
Bovim. - Jeg gleder meg rått både til Færder'n og OL, sier Gundersen, som sammen
med Magnus Mørk (19) Son, Didrik Godaker (21) Tønsberg, Christian Juell (20)
Drøbak, Petter Hessen (23) Oslo og Stian Tuv (20) Nesodden utgjør det friske
blodet om bord på 51-foteren Fram XV. For dem som vil følge Kongens båt, starter
der utenfor Aker Brygge klokken 12.40 i dag - sammen med 14 andre i samme
klasse, men tilsammen 80 båter i samme felt. - Jeg er sikker på at vi kommer
først i mål, men vi seiler etter et handicapsystem, så om vi også får best tid
er en annen sak, sier Nilsson. I fjor var det svært lite vind. Dermed dro
seilasen så mye ut at Fram-mannskapet slapp opp for mat og drikke. Å dømme ut
fra bunkringen på Aker Brygge i går, blir ikke mangel på drikkevarer noe
påtrengende problem for de litt mindre ambisiøse seilerne... - Et trendy
navnevalg 

Prinsesse Märtha Louise og Ari Behn har igjen valgt et trendy navn, fastslår
navneforsker Ivar Utne ved Universitetet i Bergen. 

-Leah Isadora har bra klang, og jeg tror folk vil like det. Isadora klinger litt
som musikk, synes Utne. -Det er veldig i vår tid å velge bibelske navn, som
Rakel, Sara og Hanna på jentesiden og Daniel, David og Jonas på guttesiden. Leah
er jo et slikt bibelsk navn, sier forskeren. I Bibelen var Leah Jakobs kone. Men
hun var også søsteren til Rakel, kvinnen Jakob egentlig ville ha. -Det er
uvanlig å stave navnet med h til slutt her i landet, men det fungerer jo bra
internasjonalt, slår Utne fast. -Det er også en trend at man går fra lengre til
kortere navn, opplyser Ivar Utne. Isadora er et kvinnenavn avledet av det greske
mannsnavnet Isidor. Første delen er fra gudenavnet Isis, som er en egyptisk
gudinne, men som også ble dyrket i det gamle Hellas. Doron er gresk og betyr
gave. Isadora betyr derfor "gudegave". Det er også blitt svært populært å gi
barn navn av gresk opprinnelse, opplyser Utne. -Isadora er et svært sjeldent
navn, men det er jo foreldrenes stil, sier han. -Navnene de velger tilhører
kategorier som er trendy, men de foretrekker mer spesielle varianter.
Navneforskeren mener foreldrene kunne ha valgt for eksempel Märthasdatter eller
Arisdatter som etternavn, i stedet for bare Behn. -Det ville kanskje vært å gå
litt langt, men det hadde vært fullt mulig, sier navneforskeren. - Moro å bli
farmor igjen 

Marianne Solberg Behn gleder seg over å ha blitt farmor igjen. Mange ville
gratulere Märtha og Ari etter nyheten om at parets andre datter var født. 

Solberg Behn fikk den hyggelige beskjeden kort tid etter at barnebarnet Leah
Isadora var født. - Det er veldig hyggelig å bli farmor og en glede, absolutt,
sier Marianne Solberg Behn til NTB. Den nybakte farmoren og moren til Ari Behn
hadde planlagt å hilse på barnebarnet Leah Isadora første gang fredag
ettermiddag. Statsminister Kjell Magne Bondevik (Kr.F.) fikk høre nyheten på en
melding som var lest inn på statsministerens mobilsvar mens Bondevik deltok i
pavens begravelse i Roma. Han sender sine gratulasjoner til de nybakte
foreldrene. - Jeg gratulerer Märtha og Ari Behn med en ny datter, og kongen og
dronningen med et nytt barnebarn, sier Bondevik til NTB. Statsministeren sier
det var en tankevekkende opplevelse å være i en begravelse når et nytt barn blir
født. Ap-leder Jens Stoltenberg sender sine gratulasjoner til foreldrene og
besteforeldrene i forbindelse med fødselen av prinsesse Märtha Louise og Ari
Behns andre barn. - En stor og hyggelig begivenhet. Jeg gratulerer foreldrene og
jeg gratulerer kongen og dronningen som igjen er blitt besteforeldre, sier
Arbeiderpartiets leder og statsministerkandidat Jens Stoltenberg til NTB.
Stoltenberg fikk vite om fødselen og barnets navn, Leah Isadora, i lunsjpausen
under Ap-landsmøtet fredag. På vei inn til ettermiddagsøkten sa han at han synes
Märtha Louise og Ari Behn har valgt «et flott og spennende navn». Landsmøtets
ettermiddagsøkt ble åpnet av Jørgen Kosmo. Kosmo høstet spontan applaus da han
kunne fortelle landsmøtet at han - i egenskap av å være stortingspresident -
hadde fått et brev fra kronprinsregent Haakon, der det het som følger: «Det er
med stor glede jeg kan meddele at min søster, kronprinsesse Märtha Louise og min
svoger, Ari Behn, har fått en datter. Barnet skal hete Leah Isadora Behn."
Oslo-biskop Ole Christian Kvarme sender sine varmeste gratulasjoner til Märtha
og Ari og hele kongefamilien. - Det er et under hver gang et barn blir født og
en stor begivenhet i enhver familie. Jeg vil gratulere foreldrene så mye og
ønsker Guds velsignelse over Leah Isadora, sier biskop Kvarme til NTB. -
Imponert over fugleinfluensa-beredskap 

Dronning Sonja er mektig imponert over beredskapen Verdens Helseorganisasjon
(WHO) har for fugleinflunsaen. I dag var hun og kong Harald i
operasjonssentralen. 

- Det er imponerende å se hvordan WHOs beredskap er i forhold til
fugleinfluensaen. Før i tiden kom jo slike utbrudd uventet, men nå kan verden
heldigvis forberede seg på en hel annen måte, sier dronning Sonja. Kongeparet er
i Sveits, og statsbesøket innledes i Bern i morgen. I dag tjuvstartet besøket i
Geneve, som er hovedkvarter for både WHO og flere andre humanitære
organisasjoner. Kongeparet var i det såkalte SHOC-rommet som er WHOs nye
operasjonssentral. Fra dette rommet tovervåkes verdens helsetilstand
kontinuerlig. Fugleinfluensaen er WHOs hovedutfordring nummer en i disse dager.
Kong Harald og dronning Sonja fikk også møte WHOs generaldirektør Lee
Jon-Wook,som tok over etter Gro Harlem Brundtland i 2003. - Kongeparet er
fantastiske mennesker, og jeg beundrer også Gro. Det er vanskelig å fylle hennes
sko, sier Lee til Aftenposten. - Stjal krokodille fordi dyrene ved Akvariet
lider 

Talsmann for nettstedet reptilweb, Vålen Gånev, sier han stjal krokodillen i
Bergen i protest mot forholdene ved Akvariet. 

Dyrene ved Akvariet lider, mener Gånev. - Flere av dyrene hadde ingen mulighet
til å gjemme seg for hverandre. Forestill deg en liten krokodille i et lite bur
med en stor krokodille ved siden av, og alt som skiller dem er en hønsenetting.
Flere av krokodillene på utstillingen lever i frykt. Det var leit å se reptiler
lide på denne måten, skriver Gånev i en e-post til bt.no. Gånev er talsmann for
nettstedet reptilweb. På spørsmål om hvordan han stiller seg til en eventuell
straffeforfølgelse, svarer han at man må være beredt til å ta konsekvensen av
sine handlinger. Krokodillen Taggen ble stjålet fra Akvariet i Bergen i helgen,
og kom til rette mandag kveld. Akvariet-sjef Kees Ekeli reagerer sterkt på
Gånevs påstander om at reptilene lider ved Akvariet. - Det er det dummeste jeg
har hørt, og jeg tar full avstand fra slike idiotiske utsagn. Vi legger alle
forhold til rette for at dyrene skal ha det bra, og det har de virkelig, sier
Ekeli. Den formelle eieren av krokodillene er René Hedegaard i Krokodillezoo i
Danmark, som flere ganger har besøkt utstillingen i Bergen. - Hedegaard foreslo
at vi skulle forlenge utstillingen i ett år fordi dyrene har det så bra. Han er
en av verdens fremste krokodilleeksperter, og vår mentor når det gjelder stell.
Det er reinspikket tøv at dyrene lider, sier Ekeli. Ekeli skal nå gjennomgå
sikkerhetsrutinene for å hindre flere tyverier. Vellykket operasjon for Edward
Kennedy 

Senator Edward Kennedy har gjennomgått en vellykket operasjon for ondartet
svulst på hjernen. Operasjonen gikk etter planen, sier hans lege. 

Doktor Allan Friedman opplyste mandag at Kennedy var ved bevissthet under det
tre og en halv timer lange inngrepet. Den 76 år gamle politiske veteranen skal
nå gjennomgå cellegiftkur og strålebehandling. - Det gleder meg å kunne meddele
at senator Kennedys operasjon var vellykket og at vi nådde de målene vi hadde
satt oss, het det i en kort kunngjøring fra Friedman. Operasjonen ble foretatt
ved Duke-universitetet i delstaten North Carolina. En talskvinne for Kennedy sa
at han snakket med sin kone Vicki rett etter at inngrepet var over og at han var
i glimrende humør. - Jeg føler meg i kjempeform, jeg tror jeg vil gjøre det om
igjen i morgen, spøkte han. Han har tidligere lovet å vende tilbake til aktivt
politisk arbeid og drive valgkamp for den demokratiske presidentkandidaten
Barack Obama. Edward Kennedy har sittet i Senatet siden 1962. Klimapolitikk uten
styring 

Kristin Halvorsen og undertegnede er enige om en ting; klimaproblemet er
alvorlig og vi trenger drastiske utslippsreduksjoner raskt. Min oppskrift er:
Reduksjoner i Norge uten å bidra til økte utslipp i andre land. I en debatt om
virkemidler, blir Kristin Halvorsen dessverre en dogmatisk markedsliberalist.
Med over 90% sikkerhet kan vi fastslå: Vi får en post Kyoto-avtale etter 2012
som ikke blir global, men regional, dvs. EU pluss noen få andre land. EU vil
iverksette en modernisert kvotehandel etter 2012 basert på følgende prinsipper:
Ingen gratis kvoter til skjermede næringer, f eks kraftprodusenter. Relativ
store gratiskvoter i starten for vanlig vareproduserende industri med gradvis
nedtrapping frem mot 2020. Egne ordninger for kraftkrevende industri som
konkurrerer på globale markeder. Inntektene fra auksjoner av kvoter øremerkes
til tiltak for å realisere målsettinger om bla CO2-fangst, ny-fornybar energi
etc. Dette er god miljøpolitikk, Kristin Halvorsen! Sofia: Allan Gaarde er
fornøyd med tiden i Viking etter sommerens overgang fra Aalborg. Men han er bare
" semi-tilfreds " med resultatene. 

- Jeg har fått det bra til på banen, men er likevel ikke helt fornøyd. Jeg kom
til Viking for å vinne noe, og det irriterer meg fortsatt at vi ikke tok
medaljer i serien. Det har blitt for mye stang ut i høst, håper det snur neste
år, sier dansken til aftenbladet.no. - Gode nok til å gå videre Høstens
formsvikt gjør at han bare er " semi-tilfreds " med tiden i Viking til nå. - Jeg
mener vi var gode nok til å gå videre fra gruppespillet i Uefa-cupen. Vi burde
slått Slavia Praha, og kunne lett fått med oss poeng her fra Sofia. Synd at vi
ikke klart å ta flere poeng, sier Gaarde. At Viking ikke kom til Royal League,
tar Gaarde ikke så tungt. - Mer økonomi enn sport - Det betyr ikke så mye at vi
ikke kom med i Royal League. Jeg føler at den turneringen betyr mer økonomisk
enn sportslig, sier Gaarde. Han har funnet seg godt til rette utenfor banen
også. - For meg personlig har dette blitt en flott overgang. Jeg og min samboer
var på jakt etter et lite eventyr i et annet land, og det har vi fått. Stavanger
er en fin by, vi trives veldig godt, sier Gaarde til aftenbladet.no. 

Sofia: Peter Kopteff vil fortsatt ikke avsløre hva som blir hans nye klubb. 

Kopteff spilte sin siste kamp for Viking mot CSKA Sofia onsdag, men sier at det
ikke er noe klart om ny klubb ennå. - Nei, det er ikke noe klart, sier Kopteff.
- Nå blir det en avklaring? - Det vet jeg ikke, sier finnen med et skuldertrekk.
Torsdag var han formelt ikke lenger Viking-spiller, siden kontrakten gikk ut
onsdag. Likevel gikk finnen rundt i den vante Viking-dressen på hjemreisen fra
Bulgaria. 

Sofia: CSKA Sofia - Viking 2-0. Med bøyd hode ruslet Frode Hansen av banen, gikk
rett i garderoben og tok rakrygget all skyld. - Begge målene var mine! 

- Straffesparket er latterlig, en gedigen gavepakke fra den kypriotiske
dommeren. Samtidig tråkket jeg over i duellen som førte til den avgjørelsen og
klarte ikke hoppe etter det. Derfor burde jeg kastet inn håndkleet i pausen. Det
var min avgjørelse å fortsette. Dessverre var det en feil beslutning og det
kostet oss 2-0, sier vikingveteranen til Aftenbladet. Han møtte pressen med rak
rygg, svarte villig vekk, men innrømmet at fasaden lyver. - Jeg har det ikke
godt inni meg. Å være involvert i begge de avgjørende situasjonene gjør vondt.
Da jeg gikk av banen tok jeg strake veien til garderoben. I bunn og grunn visste
jeg at vi hadde tapt, men klamret meg til at et mirakel skulle skje. Det kom
aldri, da er det bare å erkjenne ansvar, sukker 33-åringen. - En skandale Den
skyldfølelsen fikk han ikke ha lenge. Samtlige lagkamerater slo ring rundt
Hansen - og bedyrer at Viking vinner og taper som et lag. Ingen enkeltperson
skal føle seg som syndebukk. - Alle som så denne kampen kunne observere at
straffesparket var en ren skandale. Det var rett og slett skrekkelig.
CSKA-spilleren kastet seg ned, uten at Frode (Hansen) var i nærheten av ham,
understreker kaptein Brede Hangeland. - Latterlig. Og jeg har veldig vanskelig
for å skjønne hvordan Uefa kan sette opp kampledere fra så små nasjoner til
kamper som dette. I Hamburg hadde vi en latvier som bare blåste en vei. Da var
HSV så gode at vi ville tapt uansett, men i kveld fikk dommeren avgjørende
betydning for kamputfallet. Dette var jo ren juks, raser sindige Allan Gaarde.
Hodgson taus Trener Roy Hodgson ville ikke kommentere kampleder Costas
Kapitanis. - Jeg sier ingen ting om dommeren, men generelt synes jeg vi før
pause ga bort ballen for mye, selv om vi forsvarte oss bra. I 2. omgang var vi
bedre offensivt, kom til en del sjanser og burde kanskje hatt en scoring eller
to. Han tror Viking nå er ute av Uefa-cupen. Bare en storseier til HSV over
Slavia Praha, minst 4-0, og Sofia-tap for Monaco gir Viking tredjeplass i
puljen. Bedre etter pause - Vi kom oss høyere opp på banen i 2. omgang. Kanskje
var det som en følge av at CSKA ledet 2-0, men jeg føler likevel straffesparket
var svært så matchavgjørende. Det ga oss en moralsk knekk, mener Brede
Hangeland. Frode Hansen legger til at han nok skal komme over tabbene i sin
siste kamp. - Jeg legger ikke så mye i at dette oppsto den aller siste gange jeg
opptrådte på internasjonalt nivå. Jeg er ikke så veldig sentimental. Det er
betydningen de fikk som vil ergre meg i hele natt. Aftenbladet.no Sofia: Viking
tapte 0-2 for CSKA Sofia i Uefa-cupen. Se bilder fra kampen her! 

En prins er født, navnet klart til uken 

Navnet klart på mandag 

Olav er aktuelt 

Flagget til topps 

Kronprinsesse Mette-Marit fødte en gutt lørdag. Den lille prinsen blir nummer
tre i arverekken. Navnet blir trolig offentliggjort til uken. 

Gutten ble født på Rikshospitalet klokken 10.45 lørdag formiddag. "Alt befinner
seg vel med mor og barn", heter det i en pressemelding fra Slottet. Mette-Marit
er nå blitt mamma for tredje gang, og etter hva Aftenposten.no erfarer, var det
hennes rutine på dette området som gjorde at hun valgte å bli hjemme på Skaugum
i Asker så lenge som mulig. Kronprinsessen og kronprinsen ankom Rikshospitalet
ved 08-tiden lørdag morgen. 

Kronprins Haakon vil holde en pressekonferanse senere lørdag. Da vil han
orientere om hvordan fødselen forløp og barnets vitale mål. Kronprins Haakon er
for øvrig regent i kong Haralds fravær. Kongen er for tiden i København på
privat reise, og dermed kunne kronprinsen fått oppgaven med å holde
ekstraordinært statsråd, og offentliggjøre prinsens navn, på mandag. Haakon
gjorde dette etter at prinsesse Ingrid Alexandra ble født i og med at Kongen var
sykmeldt. Men lørdag ble det klart at kong Harald høyst trolig kommer hjem
tidsnok til å holde statsråd selv. 

Foreldrene har trolig hatt barnets navn klart lenge, og det er valgt i samråd
med kong Harald. Aktuelle navn er Olav, Harald og Haakon, ifølge NTB. Også gamle
kongenavn som Magnus og Sverre er aktuelle. Men foreldrene kan like gjerne velge
et helt annet navn til en nyfødt sønn, eventuelt flere navn. I den norske
kongefamilien er det bare kongeparet som kun har ett navn. Den nyfødte gutten
kan ikke ta fra kronprinsparets førstefødte, prinsesse Ingrid Alexandra (2),
retten til tronen etter sin far. 

Like etter klokken 12 lørdag gikk flagget til topps på Rikshospitalet. Søndag
blir det offisiell flagging fra offentlige bygninger i Norge og de norske
utenriksstasjonene, ifølge NTB. Samme dag vil det bli skutt salutt fra
Forsvarets saluttpliktige festninger klokken 13. Skriv inn din hilsen til Haakon
og Mette-Marit i kommentarfeltet i bunnen av denne saken. Mette-Marit lagt inn
på Rikshospitalet 

Nummer tre 

Trygge omgivelser 

Kronprinsesse Mette-Marit ble lagt inn på Rikshospitalet ved 08-tiden lørdag
morgen. 

Dermed er fødselen i gang. Kronprinsessen ankom Rikshospitalet ved 08-tiden
lørdag morgen. Kort tid etter var journalister og fotografer på plass utenfor
sykehusets hovedinngang, der det etter fødselen vil bli holdt en orientering om
barnets kjønn og navn. Det mest sannsynlige er at kronprins Haakon vil stå for
denne orienteringen. Men pressen blir orientert først etter at blant andre
stortingspresidenten, statsministeren og Europas øvrige kongehus er varslet om
barnets kjønn og navn, ifølge en kunngjøring fra Slottet. 

Barnet vil bli nummer tre i arverekken til tronen. Fra før har kronprinsparet
datteren Ingrid Alexandra, som fyller to år 21. januar. Mette-Marit har dessuten
sønnen Marius fra et tidligere forhold. Kronprinsesse Mette-Marit har gradvis
trappet ned representasjonsoppgavene før fødselen. Da kongefamilien besøkte
København i starten av november, ble hun hjemme. 

Det har vært spekulert på om kronprinsesse Mette-Marit ville foretrekke
hjemmefødsel, slik som svigerinnen prinsesse Märtha Louise gjorde da datteren
Leah Isadora ble født i april i år. Men fordi det tredje svangerskapet har vært
mer plagsomt enn de to foregående, har kronprinsparet bestemt seg for at
fødselen skal foregå i trygge omgivelser på sykehuset, ifølge NTB. Om mor og
barn returnerer til Skaugum noen timer etter fødselen, slik de gjorde da Ingrid
Alexandra ble født 21. januar i fjor, avhenger trolig om formen til
kronprinsessen og det nyfødte barnet er like god som sist. Saken blir
fortløpende oppdatert. Gascoigne arrestert for overfall 

Paul Gascoigne sitter arrestert mistenkt for å ha overfalt en mann mandag kveld.
Det er Merseyside-politiet i Liverpool som holder ham i forvaring. 

En talsmann for Merseyside-politiet bekrefter arrestasjonen og forteller at
38-åringen som en gang var en av Englands aller beste og fineste
fotballspillere, har overnattet i arresten. Dette er nok en nedtur for " Gazza "
som en gang begeistret en hel fotballverden på lik linje med Pelé og George
Best. De siste årene har han figurert på avisenes forsider mest på grunn av
tabber og bråk i forbindelse med sitt ukontrollerte alkoholbruk. Overfallet sent
mandag kveld skjedde etter at han hadde fått sparken som manager i den lille
fotballklubben Kettering Town etter bare 39 dager i jobben. - Vi har hatt
samtaler og diskusjoner i løpet av helgen. Paul Gascoigne er ikke i stand til å
utføre de plikter han har som manager i klubben. 

- Tusen takk 

Rettferdig verden 

Upopulær hos Bush 

Tusen takk 

Mohamed ElBaradei trodde ikke at han kom til å bli tildelt Nobelprisen siden
ingen ringte han før klokken 11. 

- Jeg så kunngjøringen på TV sammen med min kone. Siden ingen hadde ringt, slik
vanlig praksis er, var jeg sikker på at IAEA ikke ville bli tildelt prisen. Så
hørte jeg byråets navn uttalt på norsk og siden mitt eget navn uttalt på norsk,
fortalte ElBaradei på en pressekonferanse i Wien fredag ettermiddag. 

- Da spratt jeg opp og kysset og klemte min kone, sa ElBaradei.
Fredsprisvinneren vil ha en rettferdig verden. - I Irak, Iran, Nord-Kora og
Libya har vi gjort det beste vi kunne uten en skjult agenda. Vi vil skape en
verden som er rettferdig. For å gjøre det trenger vi et sikkerhetssystem som
ikke avhenger av atomvåpen, sa ElBaradei. 

ElBaradei ble svært upopulær i Bush-administrasjonen da han sto fast på at det
nyttet med atominspeksjoner i Saddam Husseins Irak, samtidig som president
George W. Bush forberedte krigen med den begrunnelse at Saddam hadde
masseødeleggelsesvåpen. I dag skal ElBaradei ha snakket med USAs
utenriksminister Condoleezza Rice. - Jeg hadde en fin samtale med Rice om at vi
skulle fortsette å arbeide sammen. Vi samarbeider, det er ikke oss mot dem, men
et samarbeid med alle medlemsstatene, sier ElBaradei. 

Fredsprisvinneren mener at prisen er en sterk melding om at IAEA skal fortsette
å gjøre det de gjør. - Til nobelkomiteen vil jeg si tusen takk. Vi kommer til å
sovne i kveld med vissheten om at vi endelig er høyt verdsatt. ElBaradei ble
spurt på pressekonferansen om hva han var mest stolt av. - Jeg har ikke tid til
å tenke på mine suksesser, men noen av de jeg vil nevne er at vi stoppet
atomvåpenprogrammet i Irak og vi oppdaget programmet i Nord-Korea allerede i
1992. Jobben vi har gjort i Libya er jeg også stolt av. Vi har opplevd jevn
fremgang i arbeidet vi har gjort, sa ElBaradei. Vår tids strålekilde 

Mange farlige stråler. 

Bruk på eget ansvar. 

Føre var er vanskelig. 

Menneskelig strålebarometre. 

Høy grense i Norge. 

Ulike forskningsresultater. 

Informasjon om skadevirkninger. 

Politikerne må ta grep. 

Etter norske stråleregler slipper nesten alle mobiler igjennom. Etter svensk
standard er mange av dagens mobiltelefoner strålingssyndere. 

Utvikling må til for å fremme det moderne samfunnets vekst og velferd. I dette
eposet kneiser teknologien som heltefiguren over alt og alle. Uten teknologi,
ingen vekst, så teknologien den må vi leve med. Men hva når teknologien snur seg
mot oss og blir en usynlig fiende? Mobiltelefonen som vi alle elsker og hater,
kan være en slik teknologi. 

Vi har alle opplevd angsten som kan oppstå når stråling preger nyhetsbildet.
Tsjernobyl ga oss frykten for radioaktiv stråling og selvlysende sau.
Radonstråling i huskjellere har satt en støkk i villaeiere. Det samme har
dirrende høyspentmaster. UV-stråling fra sommer-, Syden- og solariumssol er med
oss hele tiden, nesten som en kjær følgesvenn. I disse tilfellene kommer den
vanlige forbruker til kort. Vi må leve med farene og temme naturen (og til dels
energihungrige atommakter) gjennom egne tiltak. 

Mobiltelefonen er vår tids stråler, og vi kan selv delvis velge hvordan vi vil
forholde oss til den. Med andre ord, vi ansvarliggjøres. En tilsynelatende
uskyldig og uunnværlig dings er muligens ikke så harmløs som man kanskje skulle
håpe. Dette vet vi ikke med sikkerhet ennå, selv om risikoen for skader oppgis i
ulike prosentintervaller avhengig av hvilke forskningsstudier som legges til
grunn. Uansett bidrar mobilen med varmestråling og stråling fra radiosendere -
og den brukes mye. I Norge finnes det over fem millioner mobiltelefoner og rundt
60 000 mobilmaster. Barn blir trukket frem som en mer utsatt gruppe enn voksne,
samtidig som stadig yngre grupper trer inn i mobilmarkedet. 20 prosent av alle
syv- til niåringer og 65 prosent av ti- til elleveåringer har i dag
mobiltelefon. Disse vil bli preget av en langvarig og nær relasjon til denne
teknologien. 

Myndigheter og Statens strålevern gir råd og hint om et føre var-prinsipp med
hensyn til mobilbruk, og forbrukerne selv må ta ansvar for egen bruk. Men
hvordan definere mobiltelefoni? Inngår for eksempel ikke mobilmaster i
mobiltjenesten? Disse strategisk plasserte mastene er ikke enkle å unngå.
Innlegget om basestasjonen på Kalmarhuset i Bergen ga oss innsikt i dette
(Aftenposten 22. august) . Vi får dessuten flere soner med trådløst nettverk,
mens enkelte europeiske byer går motsatt vei og utraderer mobilmaster og
trådløssoner fra bybildet i føre var-prinsippets navn. 

Forrige fredags reportasje i A-magasinet om Gaute (12) ga oss et innblikk i
situasjonen for dem som kjenner denne strålingen direkte på kroppen - de
menneskelige strålebarometrene. For denne gruppen el-overfølsomme er stråling
ingen usynlig fiende, og det er få steder i det offentlige rom hvor man kan
unnslippe strålene, selv uten å eie en mobiltelefon. 

I Norge har man satt en elektromagnetisk strålingsgrense på 2 watt/kg
(SAR-verdi) for mobiltelefoner, noe som er WHOs anbefalte maksverdi. Den svenske
TCO-standarden er på 0,8 watt/kg og dermed langt lavere. Etter norsk målestokk
vil nesten alle mobiler " overleve ", mens den svenske standarden lar mange av
dagens mobiltelefoner fremstå som strålingssyndere. Det tyske miljømerket Blå
Engel går enda lenger og krever 0,6 watt/kg, samt andre miljøkrav, for å la
mobiltelefoner passere. Men hva skjer dersom mobiler overstiger de ovennevnte
grenseverdier? Burde ikke disse da automatisk trekkes fra markedet? Og kan vi ha
tillit til at grenseverdiene i det hele tatt beskytter oss? Når skeptikere ber
oss betvile forskning som påviser helsefare - hvorfor skal vi ikke da kunne
betvile ekspertenes tilsynelatende tilfeldig valgte grenseverdier? 

Medienes dekning av dette feltet viser at strålingsdebatten går i rykk og napp.
Forskere hevder at mobilbruk under graviditet gir problembarn. Så kommer
advarselen om at man må bruke handsfree for å forhindre hjernesvulst. Hva med
testikkelkreft og sædkvalitet hos menn når mobilen puttes i lommen? Så er det
på'n igjen: Mobil gjør oss barnløse, søvnløse og endrer cellene våre. Det er
bare å vente på neste forskningsartikkel om at mobil er sunt og speeder opp
hjerneaktiviteten. Så, endelig: Statens strålevern og Kreftregisteret postulerer
at det ikke finnes noen sammenheng mellom hjernesvulst og mobilbruk! Denne
runddansen er det vanskelig å forholde seg til for den enkelte, mens
myndighetene krever entydige bevis om helseskade ved stråling for å endre
strålingsstandarder og implementere tiltak. 

Informerte forbrukere vil allerede vite at man burde redusere mobilbruken, bruke
SMS og handsfreeutstyr, holde mobilen vekk fra kroppen, ikke skjerme av
antennen, ringe ved god dekning (dårlig dekning gir større strålefare), og velge
telefon med lav strålingsverdi. En tommelfingerregel er videre at flipp- eller
skjelltelefoner stråler mer, mens telefoner med synlig antenne stråler mindre.
Inntil myndighetene tar ansvar, bør forbrukere få mest mulig innsikt til å ta
informerte valg. Hvor mye stråler mobiler, hvor finnes det mobilmaster, og med
hvilke materialer produseres mobiltelefonen? Statens strålevern (www.nrpa.no) ,
Grønn hverdag (gronnhverdag.no) og det svenske Mobilmärkning (mobilmarkning.nu)
er kilder å oppsøke, men disse burde utvikles i langt større grad. Kanskje burde
strålings- og miljøparametre tilføyes i Post- og teletilsynet tjeneste
Mobilpriser.no? 

Problemet er at denne strålingen er mer snikende enn mye annen stråling der vi
ser eventuelle skadevirkninger raskere. Det gjør det desto vanskeligere å løfte
guarden. Kall det gjerne krisemaksimering, men igjen ser vi at føre
var-prinsippet nedprioriteres, mens langtidseffekter tar tid å studere! Et
enkelt politisk sverdslag om betydelig reduksjon av grenseverdier for stråling
ville medført at verdens glupe teknologihoder måtte komme opp med strålende
ideer for dette problemet. Vi får se på tilstanden om 20 år. Håper vi slipper å
se for mange finmaskede strålingsburkaer i det offentlige rom. Rødt: Noen bør
settes bak lås og slå 

Resepsjonen 

Storm 

Partiet Rødt anmelder seks tidligere stortingsrepresentanter for mulig
bedrageri. 

- Noen av dem bør settes bak lås og slå, sier partileder Torstein Dahle. Rødt
går til Økokrim fordi partiet ikke stoler på at Stortinget selv kan gjøre en
troverdig og ansvarlig gransking. - Det er bare politiet kan gjøre den upartiske
granskingen som denne saken nå krever. Skal Stortinget selv gjøre det, blir det
bukken og havresekken. Heller ikke en ekstern gransking er nok, sier Dahle til
NTB. 

Han ble mandag ettermiddag sluppet opp i resepsjonen til Økokrim med en hale av
fotografer etter seg. Overrekkelsen var ellers en ganske hverdagslig seanse, og
ingen fra Økokrims ledelse var møtt fram. Dahle henviser til Riksrevisjonen
rapport, der seks navngitte tidligere stortingsrepresentanter blir trukket fram
i forbindelse med urettmessig utbetaling av tidligpensjoner fra Stortinget. -
Men vi ønsker at alle de 42 representantene som fikk slik pensjon i perioden
1998-2008, skal bli gransket. Det kan være flere tilfeller av bevisst juks, i så
fall er det rent bedrageri. I andre tilfeller kan det ha være holdt igjen
relevante opplysninger, og da er det snakk om grov uaktsomhet med en
strafferamme på to år, sier partilederen. 

Dahle opplyser at han selv og partikontoret har fått en strøm av protester fra
vanlige folk som selv er blitt straffet på grunn av bagatellmessige
overskridelser av trygderegelverket. - Folk er rasende og opprørt. Jeg har knapt
opplevd maken til kraftige reaksjoner, sier partilederen. Stortingets
presidentskap kommer sammen tirsdag klokken 13 for å drøfte den videre
håndteringen av saken. Det er ventet at granskingen av Stortingets praksis vil
bli satt bort til eksterne eksperter på juss og pensjonsrett. Svakt om stråling

Omstridt forsker. 

Skremmebilder. 

Blåser opp tall. 

Ubalansert. 

El-overfølsomhet. A-magasinet hadde fredag en åttesiders artikkel om stråling.
Det er særlig mobiltelefoni og trådløse nettverk som mistenkes for å være
skadelig. 

Det åpner med en sterk beretning fra en 12-årings hverdag. Beretningen levner
liten tvil om at gutten lider av noe. Spørsmålet er hva han lider av.
Reportasjen bygger på en tro på at årsaken til guttens plager er funnet, og at
det dreier seg om el-overfølsomhet. Men dette er ikke en anerkjent medisinsk
diagnose. 

I artikkelen ble det lagt vekt på uttalelser fra Olle Johansson fra Karolinska
Institutet, angivelig en av "verdens ledende forskere på stråling og
helseeffekter". Det ble ikke nevnt hvor omstridt han er. Johansson fikk den
tvilsomme ære å bli utnevnt til "Årets Forviller" av den svenske foreningen
"Vetenskap och Folkbildning" i 2004. Tittelen fikk han fordi han for å få
oppmerksomhet og midler til egen forskning har spredt uro i allmennheten gjennom
å presentere ustyrkede hypoteser som etablerte fakta. 

Jeg mener at Aftenposten burde være mer nyansert og objektiv i sin presentasjon
av et så kontroversielt tema. Den anerkjente norske eksperten på epidemiologiske
plager fra stråling, førsteamanuensis Gunnhild Oftedal ved Høgskolen i
Trøndelag, er langt mer forsiktig når hun uttaler seg. Hun sa til NRK i fjor,
etter et Puls-innslag om Johanssons forskning: «Det er lett for at en slik type
studie skaper panikk. Man må se denne undersøkelsen i lys av alle andre
tidligere undersøkelser. Gjør man ikke det, får man et unyansert bilde som lett
kan gi unødvendig skremsel." 

Ti millioner er et stort tall, egnet til å skremme de fleste. Det refereres i
saken til Statens strålevern, som mener vi er trygge med dagens grenseverdi på
10 millioner mikrowatt pr. kvadratmeter. Men det er jo snakk om 10 watt! Hvorfor
tallet er blåst opp ved først å dele på en million for å få enheten mikrowatt,
for deretter å gange med en million, kan en undre seg over. Et annet interessant
tall er en milliard mikrowatt pr. kvadratmeter, som er den energimengden solens
stråler gir oss på en klar dag. Eller en kilowatt, som mange ville uttrykt det.
En analogi til denne måten å presentere tall på, er å si at det å falle utfor
høyder er farlig. Punktum. Hvis jeg faller utfor en høyde på 1000 mikrometer, må
vel det være farlig? Vel, det er bare en millimeter. Men alle skjønner jo at å
falle utfor en høyde på 100 meter, det er farlig. 

Som abonnent og ivrig leser av Aftenposten venter jeg mer balanserte reportasjer
om alvorlige og kontroversielle emner. Slipp til eksperter fra flere kanter, og
prøv å gi et balansert bilde. Ler av VM-sjansene 

Ser på rankingen 

Stolte spillere 

Nederland favoritter 

Bislett: - Island til Sør-Afrika? La oss gå før vi løper, sier spissen. 

Eidur Gudjohnsen er Islands store stjerne, og kaptein. Han mener Norge er
favoritter lørdag. (Foto: Digitalsport) 

Islands store stjerne var det naturlige midtpunkt i regnværet på Bislett.
Barcelona-spilleren merker presset fra de drøyt 300.000 menneskene på " sagaøya
", men samtidig vet han at Islands mesterskapsstatistikk er dyster lesning. For
Island har aldri vært i et sluttspill. - Vi har underprestert i flere
kvalifiseringer, ingen tvil om det, sier Gudjohnsen til aftenposten.no 

Den tidligere Chelsea-spissen har ingen god forklaring på hvorfor den lille øya
med de mange fotballproffene aldri klarer å tromme sammen et landslag som holder
helt til mål. - Vi får prøve igjen, for folk hjemme har høye forhåpninger, sier
han. - Kan Island nå VM i Sør Afrika? - Vi får vel konsentrere oss om å komme
inn blant de 100 beste på FIFA-rankingen først. La oss gå før vi løper, sier
Gudjohnsen og ler. 

Han mener Norge er klare favoritter lørdag, men påpeker at Island vet så å si
alt om vertene. - Vi er " underdogs ", men vi vet nesten alt om Norge og det kan
bli viktig. De er fysisk sterke, utholdne og har et solid lag. Vi må passe oss
for alle de 11 som starter, og de tre som eventuelt byttes inn. Et poeng vil
være bra, men vi er i Norge for å kjempe om alle tre, sier mannen som er tidenes
toppscorer på det islandske landslaget. Han får støtte av veteran Hermann
Hreidarsson. Forsvarskjempen mener Island nå må vise at de kan. - Vi har
toppspillere på de fleste plasser, og vi er veldig stolte av å spille for
Island. Men det har vi ikke klart å vise i de siste kvalifiseringene, sier
Portsmouth-spilleren. 

Han mener Islands største problem har vært mangel på stabilt, godt spill. - Vi
har hatt noen sjokkresultater, men så har vi sviktet i kamper mot lag vi burde
matche. Nå har vi en ny sjanse, og den skal vi ta, sier han. Islendingen er klar
på at Nederland er favoritter i Norges gruppe. - Skottland og Norge følger på
plassene bak, og så må Makedonia og vi kjempe hardt for å overraske. For oss vil
et godt resultat i Oslo være å unngå tap. Vi vil være veldig fornøyd med et
poeng, men vi har ikke kommet helt hit for å legge oss nedpå, sier Hreidarsson.
Minst 20 døde i orkan i Haiti 

Nødhjelp fra Venezuela 

Treffer Cuba i natt 

Vanskelig å evakuere 

Blant de døde er 13 barn. 

Det samlede tallet på dødsofre for Ike i Karibia har dermed kommet opp i over
500, viste tall fra FN søndag. Det falt da fortsatt styrtregn over mange av de
hardest rammede områdene, der ødelagt infrastruktur gjorde det vanskelig å få
fram hjelp. En bro som forbinder byen Gonaives med Haitis hovedstad
Port-au-Prince, styrtet sammen på grunn av uværet, og gjorde dermed den hardt
prøvede byen nord i Haiti avskåret fra omgivelsene. En bilkolonne med
forsyninger til ofre for uværet måtte gjøre vendereis på grunn av denne
brokollapsen. Les også: Akutt behov for hjelp etter Hanna 

Fredag ble 30 tonn med nødhjelpsvarer levert fra FNs World Food Program - den
største enkeltstående leveransen til Gonaives siden de fire dødelige stormene
traff Haiti, melder AP. Venezuelas president Hugo Chavez sier søndag kveld at
fly med mat og flaskevann er på vei også fra Venezuela til Gonaives. Også
hjelpearbeidere og medisiner vil bli sendt til Haiti, melder er det boliviske
nyhetsbyrået. 

Ikes videre rute er noe usikker, men klokken 20 søndag kveld norsk tid var
orkanen like vest for Great Inagua Island i Bahamas. Det er imidlertid ventet at
den vil fjerne seg fra Bahamas, og treffe kysten av det østre Cuba i natt, og
det sentrale Cuba mandag, melder Associated Press (AP). Orkanen, som for
øyeblikket måler en styrke tilsvarende kategori fire på Saffir-Simpson-skalaen
(se faktaramme til høyre), vil avta i styrke før den treffer Cuba. I Florida
Keys (se kart) er det startet evakuering av fastboende på den lavtliggende
øykjeden etter at gjester ble bedt om å forlate området allerede lørdag. - Vi
forstår ulempen ved evakueringen for innbyggerne og gjestene, men deres
sikkerhet er førsteprioritet. Det (uværet) er rett og slett for nært til at vi
kan la være å reagere, sier administrator i Monroe County, Roman Gastesi. 

I flere av byene ved Mexicogulfen er de evakuerte etter Gustav på vei tilbake
til boligene sine mens myndighetene bekymret ser at Ike rykker nærmere - Våre
innbyggere er slitne og de har brukt mye penger på evakueringen - fra Gustav.
Min antagelse er at det blir vanskelig å få et like stort antall ut av byen
denne gangen, sier borgermester Ray Nagin i New Orleans. Følg orkanene på vårt
stormkart Paven advarer mot dansen om gullkalven 

Vårt moderne samfunn har gjort penger, eiendeler og makt til en form for
avgudsdyrkelse som er like falsk som den vi drev med i oldtida, sier pave
Benedikt. 

Mer enn 250.000 parisere møtte fram da paven holdt messe ved Invalidene i Paris
lørdag. Mange unge mennesker sov under åpen himmel for å sikre seg en god plass
under seremonien. - Har ikke det moderne samfunnet skapt sine egne avgudsbilder?
spurte paven da han talte til folkemassen på flytende fransk. - Har det ikke
etterlignet, kanskje uten viten og vilje, oldtidas hedninger ved å bortlede
mennesket fra dets sanne mål, fra gleden ved evig liv med Gud? Pave Benedikt
siterte Paulus, som i sitt første brev til Timoteus skriver at kjærligheten til
penger er roten til alt ondt. - Har ikke tørsten etter penger, etter eiendeler,
etter makt og til og med etter kunnskap bortledet mennesket fra dets sanne
skjebne? spurte han. Etter sitt besøk i Paris begynner paven på en pilegrimsferd
i fire etapper. Han skal da følge i fotefarene til Bernadette Soubirous, ei
fransk jente som jomfru Maria skal ha åpenbart seg for 18 ganger i 1858. Burde
ha visst 

Ny tidsregning. 

God etikk, god butikk. 

Muligheter og løsninger. 

Føre var. Granskning og opprydding er vel og bra, men ikke godt nok. Det
forventes at toppledelsen i selskapene skal fange opp kritikkverdigeforhold
lenge før mediene kommer på banen. 

Samfunnsansvar. «Alvorlig for Telenor (...) Ledelsen burde ha visst", sa
styreleder Harald Norvik i forbindelse med Telenor-saken i Bangladesh.
Bedrifters forretningsmessige samfunnsansvar blir stadig trukket frem i
forbindelse med temaer som leverandøroppfølging, antikorrupsjon og
arbeidsforhold. Brudd på standarder, regler og egne retningslinjer trekkes frem
i oppslagene i mediene. Til nå har oppmerksomheten stort sett fokusert på
hendelsene og håndteringen av disse i etterkant. Vi ser imidlertid en endring
der det nå stilles kritiske spørsmål til toppledere om at de "burde ha visst".
Dette forutsetter for det første at forståelsen av forretningsmessig
samfunnsansvar er godt forankret i toppledelse og styre. Dernest er det
avgjørende at samfunnsansvar er godt integrert i bedriftenes kjernevirksomhet og
strategi. Ikke minst må samfunnsansvar stå sentralt i daglig proaktiv
risikostyring. Vi ønsker her å peke på de mulighetene som ligger i
forretningsmessig samfunnsansvar. Når vi snakker om proaktiv risikostyring er
det viktig å huske at risiko like mye knytter seg til faren for tapte muligheter
som til trusselen for at noe galt vil skje. 

Vi opplever et økende fokus på arbeidet med forretningsmessig samfunnsansvar.
Det er lenge siden dette arbeidet var begrenset til filantropi. Endringen har
kommet gradvis, som følge av skandaler som for eksempel Enron, nytt lovverk med
verdensomspennende konsekvenser, som det amerikanske Sarbanes-Oxley Act, og nye
forventninger til åpenhet og rapportering. Forretningsmessig samfunnsansvar har
beveget seg dithen at selskaper ikke lenger kan være reaktive i forhold til
hendelser, men bør være i forkant av lovgivning for å møte fremtidige
forventninger. Flere og flere bedrifter erkjenner at næringsvirksomhet ikke kan
lykkes i samfunn og miljø som svikter. Derfor velger de å se på
forretningsmessig samfunnsansvar som del av en langsiktig strategi for
bærekraftig utvikling. På den annen side ser både myndigheter og NGO'er i økende
grad på næringslivet som en del av løsningen på store globale utfordringer, og
ikke bare som en trussel som må reguleres. 

For å kunne være en del av løsningen, må imidlertid næringslivet også gjøre det
de er best på; nemlig skape varige verdier gjennom teknologiutvikling og
innovasjon. For å være bærekraftig er det avgjørende at samfunnsansvarlig drift
virker positivt på bunnlinjen. Det må legges til rette for at god etikk blir god
butikk. Ifølge noen av verdens mest innflytelsesrike selskaper i World Business
Council for Sustainable Development (WBCSD), er aksjeverdier en måleparameter på
hvor godt en leverer verdi til samfunnet, ikke et mål i seg selv. Vi ser nå at
stadig flere investeringsporteføljer har fokus på ansvarlig bærekraftig drift,
og at klimaverstinger og andre som ikke oppfyller gitte prinsipper for ansvarlig
forretningsførsel kan bli ekskludert. Beregninger viser at samfunnsansvarlige
investeringer ikke gir dårligere avkastning enn de som ikke stiller krav til
miljø- og samfunnsansvar. 

La oss ikke glemme alle suksesshistoriene for ansvarlig drift i vanskelige land
med store positive ringvirkninger både for miljø og samfunn. Disse må
kommuniseres for å oppmuntre andre til innsats. Gjennom ensidig fokus på trusler
og utfordringer knebler vi selskapers evne til å tenke nytt og innovativt og til
å bidra til løsninger på noen av verdens største utfordringer. Frykten for
negative oppslag må ikke gjøre at selskaper vegrer seg for å være åpne på de
utfordringer og dilemmaer en møter med tilstedeværelse i vanskelige land. Ingen
er ufeilbarlige. Det er viktig å ha gode retningslinjer og instrukser på plass
for å ivareta aspekter rundt forretningsmessig samfunnsansvar. Videre er det
avgjørende ha systemer på plass for å sjekke at de etterleves og er godt
implementert. I tillegg til dette er det imidlertid viktig å være åpne på at
regler og retningslinjer ikke kan dekke enhver eventualitet. Det må være rom for
kontinuerlig forbedring. Gjennom risikogjennomganger og evalueringer kan
selskaper avdekke de svake ledd slik at en kan finne riktig sted å sette inn
innsatsen. Det er for eksempel utviklet spesifikke verktøy for å måle bedrifters
evne til å bekjempe svindel og korrupsjon. Internasjonal tilstedeværelse er
krevende, og de selskaper som tør å ta utfordringen, må hjelpes til å lykkes. Vi
må ikke la det perfekte bli det godes fiende. Jarstein blåste i hetsen 

- Au! 

Ble FFK-fansens offer 

Lårsmertene fortsetter 

FFK-RBK 1-1 : Men RBK-keeperen hadde nok en tøff dag på jobben. 

Blåste i hetsen: Rune Almenning Jarstein avviste at ropingen hadde gått inn på
ham, selv om han slapp inn sitt andre frispark på to kamper. 

De første 43 minuttene hadde Rosenborg all makt og tilnærmet full kontroll på
Fredrikstad Stadion. Så ble det fullt kaos. I sentrum, igjen: Rune Almenning
Jarstein. Først plukket han opp ballen som kom fra Kris Stadsgaards hæl, i den
tro at det ikke var tilbakespill. - Jeg demper først på brystet, men vurderer
det som om han ikke bevisst spiller tilbake, sier Jarstein. Dommer Kjetil Sælen
var helt uenig - og dømte indirekte frispark til FFK . Frisparket havnet til
corner, og så havnet Kvisvik i bena på Jarstein. Med knottene først. Rødt kort.
Jarstein selv hadde nettopp fått gult for å ruse for tidlig ut på FFKs første
frisparkforsøk. 

- Hva tenker du når Kvisvik sparker? - Først tenker jeg: Au!, sier RBK-keeperen.
- Så ble jeg irritert, og gikk bort for å si fra, forklarer Jarstein, som mente
Kvisvik filmet i situasjonen før. Dommeren var aldri i tvil om Kvisviks
utvisning, men så ikke om RBKs keeper var involvert på noen måte som burde ført
til gult kort nummer to. 

Det var nok en og annen i rødt og hvitt som mente det siste. I alle fall fikk
RBK-keeperen hjemmesupporternes fulle oppmerksomhet i andre omgang. - Rune, her
kommer vi, sang FFK-fansen av full hals hver gang Rune Almenning Jarstein fikk
dødball i mot. Det kunne virke som ropingen og pipingen mot RBKs sisteskanse
virket: Etter 74 minutt sendte Fernando Wallace en frispark-perle i nettet, og
sørget for at hjemmelaget berget et poeng - med en mann mindre på banen. Det
sendte tankene over på en lignende situasjon mot Island, hvor Jarstein tok
skylden. Det sendte også tankene over på en keeper som har fått mye fokus på seg
og sine tabber den siste tiden. Jarstein avviste at ropingen hadde gått inn på
ham. - Sånn er det. De har ropt på meg hver gang jeg har vært her, det er bare
gøy, det! Det er likevel ingen tvil om at det har blitt mye i det siste. - Jeg
har ikke lest aviser den siste uken, innrømmet Jarstein. - Men folk prater jo...

Noe som virket å gå mer inn på landslagskeeperen, var lårsmertene. Jarstein har
vært plaget med muskelproblemer i lengre tid , og i andre omgang haltet han
tydelig. Han måtte også ha hjelp til utspillene. - Ingen grunn til å ta ham ut,
sa Erik Hamrén. RBK-treneren påpeker at det " bare " er smerter, og ikke noe som
skal hemme keeperen. Han får støtte av lagets medisinske koordinator, Haakon
Schwabe. - Det skal ikke gi andre problemer enn smerte, sa Schwabe. Eva Joly +
Daniel Cohn-Bendit = EU 

Politisk bombe 

- Mulighet 

- Fransk i Frankrike 

Den legendariske lederen av studentopprøret i Paris i mai 68 sa i kveld at han
ønsker seg Eva Joly som grønn hovedkandidat ved Europavalget neste år.
Forhandlingene er i full gang. 

Det røpet "røde Dany" i et debattprogram sendt både på radio (RTL) og TV (LCI) i
kveld. - Eva Joly står for de samme verdiene som oss. Hun teller på knappene,
men har bare bedt om noen siste klargjøringer, og det skal hun få, sa
Cohn-Bendit. Han er selv medlem av Europaparlamentet for Die Grünen i Tyskland,
men denne gangen vil han stille for en større koalisjon i Frankrike. Han har
dobbelt nasjonalitet. 

Det har også Eva Joly, som dermed kan stille som kandidat for et fransk parti
selv om hun er norsk. Men Cohn-Bendits uttalelse var en politisk bombe, for
hittil har Joly forhandlet med lederen for sentrumspartiet Modem, Francois
Bayrou. For noen måneder siden deltok hun i lanseringen av Modems
EU-valgkampanje i Paris. - Jo lenger jeg lever, jo mer overbevist blir jeg om at
Europa er det største fredsprosjektet vi har, og at det hadde vært ønskelig å gi
Europa et mer politisk innhold, sa Eva Joly til Aftenposten like etter
Modem-møtet i juni. 

- Jeg ser Europaparlamentet som en mulighet for å aksjonere for det som opptar
meg, la hun til. Hun anså på det tidspunktet Modems leder François Bayrou som en
person som virkelig kunne utrette noe. I stedet har hun fått betenkeligheter, og
seiler nå opp i grønn drakt, for Cohn-Bendit. Ifølge avisen Lyon Capitale er det
den tidligere opprøreren som har fridd til den norske korrupsjonsjegeren. - Hun
har riktig profil. Hun er kvinne og Dany ville ha en kjent europeer som har vært
engasjert i viktige kamper, sier Gilles Buna, grønn viseordfører i Toulouse. 

Diskusjonene med Eva Joly er kommet langt allerede. Cohn-Bendit skal ifølge Lyon
Capitale ha tilbudt henne å være kandidat i Sør-Øst-Frankrike. Men det kunne
også bli i Bretagne, der hun har hus. Eva Joly er for tiden spesialrådgiver i
Norad. Hun var i mange år Frankrikes mest berømte forhørsdommer, særlig i den
vanskelige Elf-saken, men ble hentet til Norge av daværende justisminister Einar
Dørum i 2004. Hun har hatt dobbelt statsborgerskap i 41 år. - Jeg er norsk i
Norge, og fransk i Frankrike. I utlandet bruker jeg det passet jeg vil, sa hun
til Aftenposten i juni. I kveld var hun ikke tilgjengelig for kommentar. Fare i
Husebyskogen 

"Festung Amerika". Det er hva jeg kaller den amerikanske ambassade i Henrik
Ibsens gate. 

En gang var den åpen for frie mennesker i et fritt land. I dag er Eero Saarinens
bygning fra 1959 et svart festningsanlegg der de amerikanske menneskene har
forskanset seg bak høye gjerder og betongstolper på gateplanet. Det er et
resultat av president Bushs kamp mot terrorisme. De er livredde, amerikanerne i
Norge, visstnok. De tror at fundamentalister skal gå til angrep på ambassaden
hvert øyeblikk. Derfor vil amerikanerne ha sin ambassade et annet sted. Det
synes å være en god idé. Men hvorfor må den på død og liv plasseres i et
friluftsområde på Huseby? Husebyskogen er en vakker plett der nordmenn går blant
trær og natur hele året, til fots, på ski, på luftetur med bikkja. Akkurat der,
rett ved Njårdhallen, vil altså amerikanerne ha sin ambassade. Og Oslo kommune
sier ja. La amerikanerne få det som de vil. Som et industribygg. Hvorfor kan
ikke norske myndigheter være elskverdige nok til å tilby amerikanerne andre
tomter for en ny amerikansk ambassade? Det norske Pentagon for eksempel. Nå som
det norske forsvar gradvis nedlegges nok en gang i norgeshistorien, har den
norske forsvarsledelse flyttet til et nytt bygningskompleks på Akershus. Det
norske Pentagon ville sikkert passet til formålet. Byplansjef Ellen de Vibe har
allerede uttalt at den planlagte ambassadebygningen blir for stygg. Det ligner
et industribygg. Men amerikanerne vil ha sin vilje igjennom. Norske politikere
har forlengst startet bukke-nikke-neie-leken. Det er trist at amerikanerne i
Oslo ikke mener at den kan bli i Henrik Ibsens gate. Nå som den er så sterkt
beskyttet, må det da kunne gå an å leve livet videre akkurat der. Jeg tør nok en
gang minne om at den helt nye amerikanske ambassade i Berlin ligger rett ved
Brandenburger Tor i sentrum av byen. Den ble åpnet i juli. Selvfølgelig er det
nye, store ambassadekomplekset med vinduer av pansret glass beskyttet av solide
stålsøyler og betongsøyler. Bygningen er barrikadert. Men den minner ikke om en
straffeanstalt slik den amerikanske ambassade i Oslo nå gjør. Og mennesker i
Berlin kan bevege seg fritt i turistleden rett ved det nye amerikanske
komplekset nær Holocaust-minnesmerket. Terror i Makrellbekken? Men Oslo er
åpenbart noe annet. Oslo er visst den farligste byen i Europa. Det skal derfor
være trygt for amerikanerne å nedklaske seg i friluftsområdet i Husebyskogen.
Den har jeg aldri trodd på. Det er like lett for terrorister å slå til mot en
ambassadebygning der som det er i Henrik Ibsens gate. Og kanskje enda lettere.
Ambassadesaken er et tragisk blindspor. Men det er ikke for sent å stanse
besettelsen om at USAs ambassade må ligge i Husebyskogen. Oddvar Solnørdal,
tidligere leder for Sikkerhetsavdelingen ved Forsvarets overkommando, skrev
allerede i februar følgende i Aftenposten: Det korrekte bilde er dessverre at
Makrellbekken er et ønskested for terrorister. Nærhet til myke mål som
turnhaller, trebebyggelse, og småbarn på tur og et tett trafikkert nærmiljø, vil
gjøre USAs ambassade til et høyaktuelt terrormål selv om ambassaden selv er godt
sikret. Hadde norske sikkerhetsfolk med kunnskap om våpeneffekter deltatt i
søken etter tomter, ville Makrellbekken aldri blitt valgt. De ordene gjør
faktisk inntrykk på meg. Men de later ikke til å ha gjort tilstrekkelig inntrykk
på politikere med makt her i landet. De har sørget for at denne kjedelige saken
har havnet i en hengemyr. Det er bare å få den opp derfra. Da må man bruke tid
og hode. Norge som sosial investor 

Tre utfordringer. 

Bygge fond. 

Utviklingsutvalget har avgitt sin rapport til miljø- og utviklingsministeren,
som har bedt utvalget om å belyse hvilken innflytelse andre aspekter ved norsk
politikk enn bistand har på fattigdomsreduksjon, og hvilke tiltak som kan bidra
til en mer samstemt politikk for utvikling. Norske investeringer i
utviklingsland har stått sentralt i dette arbeidet. Historisk sett har en av de
viktigste kildene til økonomisk utvikling og redusert fattigdom vært tilgang på
kapital. 

Det er tre hovedutfordringer som må møtes dersom investeringer skal ha størst
mulig effekt på utvikling og fattigdomsreduksjon. Først må investeringen bidra
til økt verdiskaping og vekst. Dernest må en sørge for at en størst mulig andel
av verdiskapingen blir igjen i landet. Dette kan skje gjennom både direkte
pengeoverføringer til staten, slik som skattlegging eller royalties, og gjennom
bruk av lokale leveranser og sysselsetting som skaper økonomiske ringvirkninger.
Sist er det viktig at bruken av inntekter i vertslandet går til
utviklingsfremmende formål. Utenlandsk direkteinvestering utgjør nå den
viktigste kilden til kapital i utviklingsland sett under ett. Samtidig ser vi at
de minst utviklede landene (MUL), særlig i Afrika sør for Sahara, henger etter.
Disse landene mottar bare en brøkdel av utenlandsinvesteringene som bedrestilte
utviklingsland får, og bistand er fremdeles den klart viktigste eksterne
finanskilden. Utfordringen er altså både å øke omfanget av investeringer i
MUL-land, og sikre at disse bidrar mest mulig til fattigdomsreduksjon. Basert på
verdens største oljeformue pr. innbygger, har Statens Pensjonsfond - Utland
(SPU) bygget opp et fond som forvalter 1 prosent av verdens aksjer. Mandatet til
fondet er å sikre langsiktig avkastning for fremtidige generasjoner, og midlene
er stort sett investert i børsnoterte selskaper i vestlige land. På grunn av
SPUs krav til sikkerhet og avkastning er det begrenset i hvilken grad Norges
oljeoverskudd bidrar til utvikling i fattige land. 

Med utgangspunkt i at det er kapitalmangel i land med lite utviklede markeder og
mangelfulle rammebetingelser, er utvalgets vurdering at det er viktig å se på
hvordan myndighetene i rike land kan stimulere til økte investeringer i de
fattigste landene. Med bakgrunn i dette, anbefaler Utviklingsutvalget at man i
løpet av en 5-årsperiode bygger opp et fond på rundt 10 milliarder kroner for
investeringer i lavinntektsland med spesielt fokus på Afrika og MUL. Fondet bør
forvaltes av Norfund. Investeringer i ustabile og lite utviklede markeder er
ressurskrevende, og det må bygges kapasitet for å sikre utviklingseffekt, god
prosjektutvikling og risikostyring. Fondet bør administreres adskilt fra den
bistandsfinansierte investeringsporteføljen og eies av Finansdepartementet.
Kravene til avkastning må tilpasses en klar målsetting om å øke investeringene i
MUL og lavinntektsland, da slike investeringer kan ha en høy risikoprofil. Norge
bidrar allerede relativt mye til fattigdomsreduksjon i utviklingsland. Gjennom å
sette av mer av vårt oljeoverskudd til investeringer i fattige land kan vi gjøre
enda mer. - Bryne er et søppellag 

Lettet Teigen 

Forsvarsfeil 

Start - Bryne 1-2: Drittslenging på Sør Arena etter kampslutt. 

Pottesur: - Bryne er rett og slett et søppellag som vi ikke skal tape mot, sier
Arne Sandstø etter 1-2-tapet for Bryne. 

Kristiansand: - Bryne er rett og slett et søppellag som vi ikke skal tape mot,
sier en sur og irritert Start-trener Arne Sandstø til fvn.no etter å ha tapt mot
jærbuene. - Sier han det ja. Da syntes jeg Sandstø er en søppeltrener, kontrer
Bryne-spiller Espen Ertzeid når han får høre hva Start-treneren har sagt. 

Bryne-trener Rolf Teigen nekter å kommentere hjemmestrenerens uttalelse. - Ingen
kommentar, sier kristiansanderen som kom " hjem " og gjorde det han sa før
kampen. Ta tre poeng på Sør Arena. - Dette fortjente vi. Vi har hatt mye
marginer mot oss i år, sier Teigen. Web-tv: Hør Sandstøs tirade her - Vanvittig
deilig å slå Start - Slår Bryne ti av ti ganger Det hadde de definitivt ikke på
Sør Arena lørdag ettermiddag. Etter at Bryne hadde gått opp til 2-1 ved
Christian Gauseth, skapte Start mange store sjanser som burde gitt uttelling.
Spesielt Bernt Hulsker, som hadde stanget inn Start-ledelse i første omgang,
skulle scoret. - Det var dårlig av meg. Jeg skulle puttet flere, sier spissen
som var alene med keeper to ganger. At Start ikke satte sjansene irriterte Arne
Sandstø etter kampslutt. - Det er forferdelig dårlig at vi ikke scorer når vi
får slike store sjanser. Da er det nesten fortjent at Bryne vinner, sier
Sandstø, som ikke var særlig blidere på baklengsmålet som sikret Bryne seieren.
- Det er en barnefeil, og rett og slett for dårlig. Bryne-spilleren er jo på vei
bort fra målet, sier Sandstø, som bekrefter at han sikter til Jesper Mathisen
som var involvert i duellen i forkant av målet. 

Gauseth slo tunnell på midstopperen før han satte den i nettaket. Mathisen mener
Gauseth hadde flaks som kom til målet, og er ikke enig med treneren sin. -
Ballen går mellom beina på meg, og han er heldig. Jeg føler at det også ble
gjort noen feil i forkant av den situasjonen, sier 21-åringen. Mange alvorlig
syke av sopp i høst 

Mange er blitt forgiftet og alvorlig syke av sopp i høst. Helsedirektoratet
mener kunnskapsnivået om skogens delikatesse er for dårlig. 

Dinmat: Lær deg soppens ABC Bare den siste måneden har Giftinformasjonen mottatt
340 henvendelser som gjelder sopp, melder NRK. I hele fjor kom det 450
henvendelser fra usikre sopplukkere. - Mange sopplukkere har for dårlige
kunnskaper, sier rådgiver Lise Ringstad i Helsedirektoratet. For skogen bugner
av spiselig, men også mye helt uspiselig og farlig sopp. Er du ikke 100 prosent
sikker på at soppen er spiselig, skal du holde deg unna, er det klare rådet. - I
verste fall kan det være dødelig hvis du spiser feil sopp, advarer Ringstad. Hun
forteller at det allerede har vært flere tilfeller i år med svært alvorlige
forgiftninger, med skader på lever og lange sykehusopphold. Ber Yunus forklare
seg 

Krever svar. 

Mareritt. 

Vilje. 

Etter massiv kritikk mot Telenor, blir nå fredsprisvinner Yunus og Grameen
Telecom bedt å redegjøre for egen praksis. 

- Vi har hatt en god dialog med Telenor. Vi mener det er en reell vilje til å
rette opp det som har vært feil med arbeidsmiljøet i Bangladesh. Nå vil vi
gjerne ha svar på hvordan Grameen Telecom utøver sitt eierskap. Dette er slik vi
jobber med samfunnsansvar. Hvis det er åpenbare brudd på bestemmelser, kan vi i
ytterste instans si opp lånene, sier direktør Kjell Roland i Norfund. - Men om
også Grameen Telecom har sviktet som eier, er vel ikke det noe de vil beskrive i
et svarbrev til dere? - Kanskje ikke, men her er formålet å se om det er
systematikk omkring dette, vi må forsikre oss om at vi er enige i standarder og
policy på helse, miljø og sikkerhet. Og det er ingen grunn til å stille andre
krav til Grameen Telecom enn til Telenor som eiere. 

For Telenor er samarbeidet med Yunus og Grameen blitt et lite mareritt. Noe av
det siste er at fredsprisvinneren beskylder Telenor for korrupsjon, og vil ha
Telenor til å betale en bot på 300 millioner kroner som Grameenphone er ilagt i
Bangladesh for ulovlig ruting av teletrafikk. Roland går nå ut med en klar
advarsel mot å kritisere investorer i u-land hardere enn det er grunnlag for.
Det er vanskelig nok fra før å overbevise investorer til å ta høy politisk og
økonomisk risiko i u-land. Dersom omdømmerisikoen i tillegg anses å være for
stor, vil de holde seg unna og det vil ramme de fattige hardest: - Vi investerer
i land som er veldig forskjellig fra Norge. Vi vil bidra til utvikling, og
aksepterer at norske standarder ikke oppnås fra dag én. Denne debatten er blitt
veldig norsk, sier Roland. 

- Vi investerer for eksempel mye i mikrofinansinstitusjoner. Fattige mennesker
som låner penger fra mikrofinansinstitusjoner følger ikke nødvendigvis
internasjonale standarder. I små familiebedrifter er det vanskelig å garantere
seg mot for eksempel barnearbeid. Hvis norske bedrifter og investorer bare ser
ulemper ved å engasjere seg i u-land, vil det virke avskrekkende, mener han. Han
sier at han kjenner norske investorer som skjuler sine engasjementer i
utviklingsland fordi omdømmerisikoen er så stor. - Proporsjonene må være til
stede. Og når Telenor går inn i et land som Bangladesh med i utgangspunktet små
utsikter til fortjeneste og veldig høy risiko fordi det er riktig å gjøre det
for landet, og dette så blir en kjempesuksess, er det en kjempesuksess som i
første rekke bør motivere flere norske bedrifter til å investere i u-land, mener
Roland. Nye dieselbiler best for miljøet 

Opptatt av økonomi. 

Ikke bare bra. 

Anbefaler diesel. 

Nye dieselbiler gir lavere miljø- og helseulemper enn bensinbiler. 

70 prosent av alle nye biler i Norge selges med dieselmotor. Det er mye i
forhold til resten av Europa der halvparten av alle nye biler som selges er
dieseldrevet. Foto: Aftenposten 

Egil Stenshagen, daglig leder i Stenshagen Bil, og salgssjef Tommy Harland sier
kundene er lite opptatt av miljøet når de skal kjøpe ny bil. Når de kommer til
butikken er det lommeboken de er bekymret for. - Miljøhensyn er et tema som
kommer langt ut i samtalen, dersom det dukker opp. Da spør kunden om bilens
CO2-utslipp eller drivstoff-forbruk, sier Tommy Harland. De fleste kundene har
bestemt seg for hva de vil ha før de kommer til butikken. 70 prosent av bilene
som selges hos Stenshagen, har dieselmotor. 

Hans Aasen i SFT understreker at selv om nye dieselbilene ikke er så store
miljøsyndere som bensinbiler, er de ikke friskmeldt. Spesielt i de store byene
er utslipp av partikler og NO2 et problem. - Det er alvorlige problemstillinger
knyttet til luftforurensning som følge av bileksos, sier Aasen, og nevner
luftveisproblemer og hjerte- og karsykdommer. - Mange har investert i
dieselbiler de siste årene. Vil også disse bilene være mer gunstige for miljø og
helse sammenlignet med bensinbiler? - Eldre dieselbiler bidrar til mer lokal
forurensning enn nye, men vi har ikke gjort noen vurdering av de eldre bilene
nå, sier Aasen. Han legger til at når det gjelder dieselbiler, er
utslippskravene blitt strengere. EU-kravene til dieselbiler som kommer i 2009,
er fem ganger strengere for partikler enn kravene som har vært gjeldende siden
2005. 

Dersom selgerne hos Stenshagen skal anbefale bilkjøp til kundene, er valget
enkelt. - Mindre CO2-utslipp og Regjeringens omlegging av avgiftssystemet,
favoriserer dieselbilene, sier daglig leder Egil Stenshagen. Slakter kunsgresset

Jevn åpning 

Dramatikk på overtid 

RBKs omgang 

Konan-show 

Fire poeng bak sølvet 

AaFK - RBK 1-2: Erik Hamrén mener det er en parodi å spille på kunstgresset på
Color Line stadion. 

- Det er en Disney-film som heter Bambi, og det her ble som Bambi på isen, sier
Hamrén etter at han hadde sett sitt lag vinne 2-1. Han var glad for seieren, men
likevel lot han frustrasjonen gå utover underlaget. - Det går ikke an å spille
fotball på et slikt kunstgressunderlag. Bommer du på ballen med én millimeter er
pasningen helt håpløs. Og langballer, som er en vesentlig del av fotball, er
umulig å slå her. Ballen stusser jo bort, freser Hamrén. Han tok sin første
seier på kunstgress i år, men gir minsukarakter til denne og Alfheims matte. Kun
Aspmyra er et kunstgress han kan leve med. - Det er et underlag som er helt
annerledes. Her har dem en flott stadion, flotte supportere og alt. Men
underlaget ødelegger alt. Det er en skandale at man spiller toppfotball på en
slik bane, sier han. Han er stolt over at spillerne ikke lot rammevilkårene for
god fotball ble vinneren, og mener det alt i alt var en fortjent seier. - Vi
reiser oss etter pause,, og det gjør meg stolt. Spillerne viser at dem vil
vinne, og det er jeg glad for at vi gjør. - Fire poeng opp til medalje, hva
tenker du om det? - Det er medalje som er målet, men vi tar en kamp av gangen. 

Det startet jevnt, uryddig og sjansefattig i Ålesund. Rosenborg hadde et ørlite
initiativ, og fremsto som det beste og mest offensive laget. Men et defensivt
orientert AaFK-lag kom hurtig på overganger når sjansene bød seg, og ble på
ingen måte spilt ut av Rosenborg. Den første omgangen ble i stor grad en
stillingskrig, der RBK så mest overbevisende ut, men ingen av de to lagene
maktet å skape stort av målsjanser. Da klokken passerte 45 minutter hadde lagene
kun skapt en eneste målsjanse hver. Marek Sapara sto for RBKs eneste målsjanse
da han trakk seg fri og fikk fyrt av et skudd nokså upresset fra 12 meter etter
om lag et kvarters spill, men AaFK-keeper Nenad Novakovic reddet forholdsvis
enkelt. AaFKs eneste sjanse da ordinær tid i første omgang var spilt sto Daniel
Arnefjord for da han fikk stå alene på bakre stolpe på fem meters hold fem
minutter før pause, men headingen var svak og gikk over RBK-buret. 

Så, på overtid i første omgang, startet dramatikken. AaFK lempet et av mange
innlegg mot Tor Hogne Aarøy inne i RBKs 16-meter. Kris Stadsgaard gikk i duellen
og hadde hendene forsiktig, men enn så lenge godt synlig, rundt den storvokste
AaFK-spissen. Dommer Kristoffer Helgerud blåste straffe, til voldsomme protester
fra RBK-spillerne. Johan Arneng klinket straffen i vinkelen på vakkert vis.
Lagene gikk til pause til tilnærmet håndgemeng i spillertunellen på stillingen
1-0 til Aalesund. 

Etter hvilen åpnet AaFK best, og var for første gang i kampen det førende laget.
Men det varte bare fire minutter. Marek Sapara til innlegg fra høyre. Ballen
havnet på fem meter. Steffen Iversen kom i fart, men maktet ikke å få ballen mot
mål i duell med AaFKs stoppere. Men ballen spratt videre til Didier Konan Ya på
bakre stolpe, som upresset kunne bake ballen i mål under Novakovic i AaFK-buret.
Rosenborg tok over det meste etter 1-1-målet, men slet igjen med å skape klare
målsjanser. Men det spillmessige overtaket ble bare større og større mot et
tafatt og baktungt Aalesund-lag. 

20 minutter før slutt maktet ikke lenger hjemmelaget å stå imot det massive
RBK-overtaket. Didier Konan Ya fikk ballen på kanten av AaFKs 16-meter og
bestemte seg for å gjøre alt selv. Han driblet elegant, om enn noe heldig, av
både Haraldur Gudmundsson, Jonatan Tollås og Daniel Arnefjord, før han elegant
la ballen ut i hjørnet med yttersiden av den høyre foten. Flott
enkeltmannsprestasjon av Konan Ya! 

RBKs toppscorer i årets serie Steffen Iversen ville også være med på moroa, men
kom aldri nærmere enn da han avsluttet fra 16 meter etter et innlegg fra Sapara
snaue 10 minutter før slutt, men skuddet strøk utenfor. Rosenborg kontrollerte
inn til årets første trepoenger på kunstgress for sesongen, og jakter stadig
medaljer i årets serie med bare fire poeng opp til både brose- og sølvplassen.
AaFK blir igjen på tabellens jumboplass og har to poeng opp til HamKam på
kvalikplassen. TIL-spillerne kritiserer Alfheim-kunstgresset 

Underlaget i Tromsø får hard medfart verbalt fra uventet hold. 

Tromsø-spillerne er ikke udelt positive til underlaget på Alfheim. Her er Morten
Moldskred i duell med Rosenborgs Adreas Nordvik. (Foto: Tom Benjaminsen) 

Alfheim-matta har blitt slaktet av mange gjestende lag denne sesongen.
Rosenborg-trener Erik Hamrén uttalte blant annet at underlaget på Alfheim og på
Color Line stadion i Ålesund var "en skandale" og "ikke går an å spille fotball
på". Trønderne ble sendt hjem i skam fra Nord. 0-4-tapet var tungt å svelge for
seiervante Rosenborg. Web-TV: Se og hør Erik Hamréns kunstgress-angrep Avisen
Nordlys i Tromsø har snakket med en rekke av Tromsø-spillerne, og de hadde
følgende å si: Tommy Knarvik: - Kunstgresset er noe vi snakker med hverandre om,
ja. Vi kan ikke skyve under teppet at forskjellen er stor på underlaget på
Alfheim sammenlignet med for eksempel Drammen, der vi var forrige helg. Mot
Lillestrøn var det for eksempel unormalt raskt. Og i tillegg sliter
Alfheim-matta mye på kroppen til oss spillere etter trening og kamper. Tom
Høgli: - Kunstgresset vi har er dårligere enn på de andre arenaene i
Tippeligaen. I forrige runde spilte vi på kunstgresset i Drammen og der spratt
ballen normalt, den hadde en naturlig stuss. På Alfheim skyter den ekstra fart,
og gjør det vanskeligere for spillerne. Kunstgress-debatten: - Fjollete av
Hamrén CLS er en parodi Miika Koppinen: - Nå er kunstgress kunstgress, det blir
aldri som naturgress uansett. Men etter kampen i Drammen var jeg helt fin i
kroppen etterpå. Kunstgresset stod - på en måte. Og ballen oppførte seg også mer
normalt. Rune Lange: - Underlaget på Alfheim er uvant for meg - og på grunn av
det har jeg trent mindre ren fotballtrening enn jeg normalt ville ha gjort. Jeg
har stått mindre igjen etter treningene. Cæsar på nært hold 

Han kom, så og vant. Onsdag var det 2050 år siden drapet på Cæsar. Enten vi
liker det eller ikke, er han en av grunnleggerne av europeisk sivilisasjon. 

En venn spurte forleden: "Du vil ikke si at dere feirer en despot, en
imperialist som Gaius Julius Cæsar?" Jeg lo høyt. Det var 15. mars. Vi lo, alle
syv, nemlig seks latinartianere fra Grefsen gymnas anno 1978 og vår latinlektor
til denne dag, Anne Katrine Frihagen. Vi hadde gått litt av ruten Cæsar gikk den
skjebnesvangre formiddagen for 2050 år siden, vi hadde stått omtrent ved
drapsstedet, så nær man kan komme på dagens gatenivå, og hadde fulgt etter liket
av ham til Forum Romanum hvor likbålet og gravalteret over ham kom til å stå.
"Nei, vi feirer ham ikke," svarte jeg. "Vi feirer heller ikke drapet på ham." Og
her slo det meg med forundring at det er nødvendig å understreke at man ikke
nærer sentimentale følelser for noen diktator, enn videre at man ikke er
fascist, selv om man er ambivalent betatt av Cæsars begavelse og den enorme
betydning hans liv og død fikk for vår europeiske sivilisasjonshistorie. For
eksempel utsatte han de germanske folkevandringer med 500 år. 

harmløse markering av dagen ved de fire tempelruinene som kom for en dag da
Mussolinis byplanleggere rev et par kvartaler og ville anlegge nybygg på Largo
Argentina i 1920-årene. Prosjektet ble skrinlagt. Her står vi, midt i
biltrafikken, og stirrer ned på fragmenter av noen bygninger, blant andre en
offentlig dass, som var blitt 200 år gamle allerede på Cæsars tid. Vi ser altså
konturer av republikken Roma, det bysamfunnet som lenge før vår tidsregning var
blitt et gryende demokrati, som utviklet latinen som europeisk språk og som ga
oss romerretten. Det var i republikkens krisetid Cæsar bygget opp sin militære
og politiske karrière frem til dødsdagen, 15. mars 44 f. Kr. Det er sannsynlig
at han kom spaserende akkurat her, og at det var i 11-tiden om morgenen. Kilder
i nær ettertid beskriver overleverte observasjoner, ikke minst biografen
Suetonius på 120-tallet, og det er trolig Cæsars egen ekspansjonspolitikk vi kan
takke for at latinens utbredelse og overlevelse bringer denne litteraturen
helskinnet gjennom det katolske klostervesen like frem til våre bokhyller. Cæsar
var på vei til et senatsmøte som ikke kunne holdes i curiaen på Forum, den var
under oppussing. Senatsmøtene var derfor midlertidig flyttet til det strålende
nye forsamlingsanlegget som Pompeius, en tidligere alliert, men siden rival av
Cæsar, hadde skjenket byen med overbygde søylehaller og teater, riktig et
prakteksemplar av et kulturhus. Det er mellom disse søylene, hvorav mange i dag
må antas å ligge knust i kjellerfundamentene under bebyggelsen rundt oss, at
Gaius Julius Cæsar blir utsatt for et av verdenshistoriens mest berømte
attentater. Da det første av 23 dolkestikk rammer ham, utbryter han: "Men dette
er jo vold." 

sterkeste mann, utnevnt til diktator. Men et komplott av senatorer, som foregir
å ville forsvare republikken, synes han har gått for langt. Selvsagt har han
dét. Men han har også gått hele karrièreveien etter regelverket, han har latt
seg velge til religiøs leder, til edil og til konsul. Tålmodig, nøyeberegnende
og smartere enn de aller fleste, har han bygget opp sin autoritet. Marcus
Tullius Cicero har vært hans eneste overmann på talerstolen. Han er lærd i
litteratur og retorikk, jus og krigskunst. Han er greskkyndig. Han har underlagt
seg Gallia og Spania, lagt grunnlaget i århundrer for romaniseringen av verden,
indirekte også den romersk-katolske, men delvis uten legitimt mandat fra Roma.
Derfor har han gått mot Roma i en borgerkrig, men bare for å rydde opp i
republikkens kaos. Vel hjemme har han sørget for sine veteraner, innvilget
tusener av nye statsborgerskap, levert 1 million slaver, og gitt forlystelser
til folket. Imperialisten er på merkelig sammensatt vis også meget av en
humanist. Han har planlagt å bygge nye biblioteker, har satt i verk en
nyorganisering av lasarett/vesenet, og gitt enorme pensjoner av sin private
formue. Året før han blir stukket ned og drept, har han innført den julianske
kalender, slik at det egyptiske solåret også ble europeisk, og at året fikk 365
dager, at januar ble årets første måned, og at vi fikk skuddår. Med de
justeringene pave Gregor XIII innførte i 1582 (men som Norge og Danmark ikke
bøyde seg for før i 1700!), er det fortsatt et juliansk kalendarium vi lever i.
Juli måned lot Cæsar oppkalle etter seg selv, den hadde vært årets femte måned
så lenge mars var det romerske kalenderårets første. Da han falt død om, hadde
mars vært tredje måned kun året før. 

Brutus og de andre som hadde sammensverget seg mot ham, ble siden slått ned av
Marcus Antonius og Octavian, Cæsars grandnevø, som viste seg å være utpekt til
adoptivsønn og arving ifølge testamentet etter Cæsar. Han ryddet i neste omgang
også Marcus Antonius av veien, og ble av senatet utropt til August, den
opphøyde, de facto imperiets første keiser. Både betegnelsen tsar og keiser er
avledet av Cæsar, tilnavnet Augustus tok som adoptivsønn, og som hans
etterfølgere arvet. Slik blir 15. mars et veiskille i overgangen fra republikk
til keiserdømme. Begge statsformer har dannet mønster for vestlig verdensorden.
Tysk og britisk imperialisme har cæsariske forbilder. Men også republikkens
idealer og institusjoner har overlevd keiserdømmet i fransk og italiensk kultur.
Den amerikanske konstitusjon er utenkelig uten. Hvis vi i dag lever i en
politisk krise, avspeilet for eksempel i valgkampen for og mot Berlusconi, er
det demokratiet som har en prøve å bestå. Ikke helt død likevel 

Stadig flere ønsker å lære latin, iallfall på Oslo katedralskole. Andre steder i
Oslo kan det ikke læres lenger. Er det noe å tynge kunnskapsløftet med? 

Det kom 28 elever inn på kurset i latin ved Katta, leser jeg. Frivillig har de
søkt dette tilbudet om fem timer latin i uken, fem skoletimer som nesten ikke
teller, men som kommer med sin terping utenom timeplanens obligatoriske krav.
Som sagt: Ytterst frivillig. Det fryder mitt ikke altfor gamle latinerhjerte. Vi
som i sin tid tok latinartium, for min del på Grefsen gymnas, måtte lese 9 timer
i uken, og hver lekse og leksjon var obligatorisk tellende. Vi seks som var så
underlige, kom til og med opp i latin muntlig til artium. Allerede den gang
lurte alle på hvorfor vi kunne gidde å pugge et dødt språk. Hver gang latinen
nevnes som skolefag, og det er ikke ofte, får vi understreket at latinen er død.
Riktignok sluttet latinen å være et folkespråk i middelalderen, etter det
vest-romerske keiserrikets undergang. Men kan man si at det døde? 

Gjennom folkevandringenes tid foregikk det også en språklig massebevegelse som
gjorde at latinen ble oppslukt av andre tungemål, men ikke i en mer typisk
tilstand av død enn at latinen ble den fundamentale ruinen som flere nye språk
livnærte seg av: Fransk, spansk, portugisisk, rumensk, italiensk. Samtidig satt
munker og førte flittig avskrift av antikkens latinske tekster, både sakrale og
verdslige. Derfor er de tilgjengelige, hilsen Cicero, Horats, Seneca. Kirken
beholdt dessuten latinen som liturgisk og administrativt språk, katolikkenes
messespråk ble faktisk ikke nasjonalisert før midt på 1960-tallet, og den dag i
dag utkommer pavens encyklikaer og hyrdebrev på den ferskeste latin. Som
lærdomsspråk levde latinen i beste velgående så sent som på 1800-tallet, de
fleste studenter kunne dikte en drikkevise på latin. Selv om Ludvig Holberg fra
Bergen ble den dansk-norske felleslitteraturens grunnlegger i 1700-tallets
København, var det på latin den lærde dikter og professor skrev mange av sine
essays og levnetsbrev. Men så kom Alexander Kielland. 

Denne elskelig indignerte herremannen sto opp for lille Marius, skoletaperen,
som riktignok gjorde en god puggefigur i latin, men som bukket under for
kadaverdisiplinen og døde midt i en bøyningsramse. Derfor vet påfallende mange
nordmenn at "mensa rotunda" betyr "det runde bord", for dét sa lille Marius i
romanen "Gift" og døde. Kielland hadde de edleste hensikter med sitt opprør av
en bok anno 1883, han ville strebermentaliteten til livs og lufte ut fra
Latinskolens klasserom den klebrige alliansen mellom pedagogikk og hakkelov,
mellom lærerstanden og annen øvrighetsmakt. Men det er min oppfatning at
Kielland dermed kom i skade for å stille latinen i evig norsk miskreditt.
Dessverre legitimerte han for senere generasjoner en forvrengt innstilling til
latinen som språkfag og kulturarv. Hans ærend i polemikkens anledning var
pedagogisk og sosialt, og i tendensromanen fra hans hånd har man funnet mye god
inspirasjon til reformer i norsk skole. Men latinen, som i seg selv ikke er
ondere enn matematikk og norsk, led urettferdig og unødig i tillegg, til ulykke
for vår språkevne og akademiske kyndighet. 

I de senere år har også tysk tapt terreng i norsk skole, for hva skal ungdom med
tysk, når de heller kan velge spansk? Spansk snakkes jo i enda flere og
morsommere land. Engelsk kan vi fra før. Her er matnyttigheten på ferde, men
nokså misforstått på fremmedspråklig faggrunn. Problemet de unge møter i norsk
skolegang, når de har kunnet et slags engelsk fra de var små, og skal lære
spansk i 15-årsalderen, er at de ikke er fortrolige med språkstrukturer i
grammatikk, syntaks og annet formverk. Heller ikke i norskundervisningen er de
blitt fortrolige med et språks vanskelighetsgrader. Engelsk er slik sett et
relativt ukomplisert språk, og tysk har de altså aldri lest eller lært. Da er
forutsetningene for å lære et latinsk språk, med langt mer intrikate og intakte
formkrav, svært så svekket. Å lese latin - eventuelt tysk - i ung alder er å
komme på innsiden av ordene, se dem bakfra, innøve noe nær et tredimensjonalt
språksyn. Det skjerper sansen for logikk, men også for språklig plastikk,
stilistikk, metodikk. Latinen kan være så død den vil, eller så død noen vil at
den skal være, men evnen til å tenke, fleksibiliteten for å lære mer språk og
kresenheten for analyse i ethvert fag som fordrer kommunikasjon, øker med hver
time latin. 

Her i Italia er det fortsatt slik at ungdommen kan velge videregående språklinje
med latin og gresk. I kombinasjon med andre fag er de klassiske språkfag
selvskrevne linjetilbud, ganske utbredt er de også, og gir fullverdig uttelling
av poeng. Det er i det hele tatt ikke mange som stiller spørsmål ved disse
"døde" språkenes plass i skoleverket. Men jeg tror ikke det er fordi de ikke har
lest "Gift". Jeg husker den vidunderlige jødiske fortelleren, nobelpristager var
han også, Isaac B. Singer, som hadde bodd i New York siden 1930-tallet, men som
aldri sluttet å skrive sine romaner og noveller på jiddisch. Det språket hadde
han med seg fra sin sentraleuropeiske oppvekst, all muntlig kontakt mellom
fortid og nåtid, hele hans fantasiliv, var båret oppe av dette marginaliserte
språket. Hans manuskripter ble oversatt til engelsk av broren. Jeg spurte: "Det
er jo et døende språk du skriver på?" Isaac B. Singer svarte: "å ja, det har
vært et døende språk i over hundre år. La oss håpe det vil fortsette å være et
døende språk i minst hundre år til." En ny verden var mulig 

Pinters bannbulle. 

Poesi fra utkanten. 

Litteraturprisen. Orhan Pamuk snakket ikke om politikk i sitt Nobel-foredrag.
Hvis det ikke er politikk å snu et verdensbilde. 

Tyrkias tilbud om å åpne en havn og en flyplass for gresk-kypriotisk trafikk kan
kanskje få forhandlingene om tyrkisk EU-medlemskap på skinner. Samtidig som
denne nyheten ble kjent i går, holdt Tyrkias første nobelprisvinner i litteratur
sitt Nobel-foredrag i Stockholm. Pamuk var lei for at prosessen hadde låst seg i
dagene før. Likevel sa han ikke ett ord om det mulige tøværet da han entret
Svenska Akademiens forgylte talerstol. Han snakket tilsynelatende ikke om
politikk i det hele tatt. Pamuk snakket om sin fars gamle koffert som var full
av kladdebøker. 

Etter 2005-prisvinneren Harold Pinters rødglødende bannbulle mot Blair og Bushs
løgner, mot Irak-krigen, og hans nærmest desperate ord om hva som kan gjøres for
å gjenopprette menneskets verdighet, lå listen for politisk Nobel-tale høyt.
Pamuk kunne også ha politisk raseri å lufte. Inntil for et knapt et år siden var
han tiltalt for statsfiendtlige uttalelser fordi han hadde snakket om et av
hjemlandets absolutte tabuer, tyrkernes folkemord på armenerne og kurdere under
første verdenskrig. Internasjonale reaksjoner var sterke og tyrkiske myndigheter
frafalt tiltalen. Nobelprisen til Pamuk ble av mange oppfattet som en politisk
tildeling da den ble kjent ti måneder etter. Ingen ville blitt forbauset om han
nå hadde benyttet anledningen til å hudflette sitt hjemland fordi forfattere og
forleggere fortsatt blir undertrykt av endeløse og vilkårlige rettssaker mot det
frie ord. 

Pamuk lot det ligge. I stedet snakket han om sin fars gamle manuskripter. Om
redselen for å ikke skrive godt. Om hva det vil si å være forfatter i det som
opplevdes som en litterær utkant. Talen var poetisk. Den var tilsynelatende
enkel. Den var en fortelling om en far som valgte bort et mulig forfatterliv for
å leve sosialt og materielt behagelig, og en sønn som valgte å lukke seg inne i
sitt skriverom for bygge sin egen verden. Talen kan imidlertid også leses som en
vakker tekst om den kunstneriske befrielsen som ligger i den postkoloniale
litteraturen. Skrevet av forfattere som skaper et egen ståsted. Som kjenner og
elsker klassikere, som lærer av den vestlige kanon, men gjennomskuer hvordan
eurosentrisme og beundring for Vesten kan blokkere kreativitet. De som ser
posisjonen i utkanten som en åpning for med stor mental anstrengelse å skape
egne stemmer, sin egen stemme. "Og den verden som jeg i min fantasi har bygget
opp med like stor tålmodighet som kreves for å grave en brønn med nål, fremstår
da for meg som virkeligere enn alt annet", sa Pamuk. I Akademiets begrunnelse
het det at prisen gikk til Pamuk "som på leting etter sin hjembys melankolske
sjel har funnet nye sinnbilder for kulturenes strid og sammenfletting". Hva det
betyr, viste Pamuk i går i sin hyllest til litteraturen og en alltid støttende
far. Den rådende "makta" 

Elitens maktmisbruk. 

Begrenset frihet. 

Venstresidens hamskifte. 

Einar Gerhardsen. 

Staten eier alt. 

Frykten for makt. 

Når forfatter Dag Solstad erklærer at han atter er kommunist, innebærer dette at
han igjen ser behovet for et opprør mot den rådende makta. 

Brennende aktuell. I romanen Armand V. forteller Solstad historien om en begavet
historiker som ser behovet for samtidskritisk tenkning, men som politisk korrekt
tier på grunn av frykten for å uttale seg utidsmessig. Isteden velger Armand en
karrière innen diplomatiet, men taus der han burde talt, gnages han innenfra.
Solstad mottok Brageprisen i 2006 for romanen. Solveig Brandal påpeker i Syn og
Segn 3/08 at der Armand tier, taler Solstad uredd med to brennende aktuelle
essay, det ene om Ibsens Brand der han kritiserer samtiden for ensidig
sekularisering/verdsliggjøring, det andre om at ytringsfriheten bør ha grenser.
Begge essay møtte bred, hoderystende motstand, mens Armands feighetskultur fikk
Brageprisen. 

Helt fra marxismens og venstresidens begynnelse var opprøret mot elitenes
maktmisbruk en kjernesak. Mellomkrigstidsfilosofer slik som Theodor W. Adorno
lanserte kritisk teori som mente vitenskapen ikke bare bør beskrive, men også
forandre undertrykkende forhold. Herfra går en rød tråd til filosofen Jürgen
Habermas som viderefører dette politiskkritiske blikk på det moderne samfunnets
utvikling. Hovedpoenget er at sannheter som presenteres som objektive, sjelden
er så. Verdinøytralitet er en myte. Det står som regel politiske maktperspektiv
bak. 

Presse- og ytringsfriheten er av maktpolitiske årsaker langt mer begrenset enn
folk flest tror, særlig i demokratier, mener venstreradikale Noam Chomsky, nylig
kåret til USAs viktigste intellektuelle. I Neccesary illusions. Thought control
in democratic societies spør han hvor fritt demokratiet egentlig er. Han påpeker
at pressen i tiltagende grad er et instrument for vestlig propaganda og fungerer
som skalkeskjul for en virkelighet der media, nettopp i demokratier, styres av
en politisk-ideologisk elite med stadig behov for å kontrollere folkeopinionen.
Årsaken er enkel: i land med folkestyre er det befolkningen som avgjør politiske
valg. Kontroll med opinionen er desto viktigere. 

Nettopp dette behovet for å avsløre den borgerlige overmakten og utnyttingen av
arbeiderklassen inspirerte til studentopprøret i 1968. Men de samme som under
den franske revolusjon avsatte solkongens hoff, ble noen tiår senere regnet for
verre enn aristokratiet de fjernet. Napoleon måtte nærmest redde det franske
"folkestyret" fra deres egen nådeløse og lynsjende voldsspiral. Det er derfor
påfallende å betrakte den nåværende venstresidens hamskifte, Arbeiderpartiet i
særdeleshet. De som den gangen deltok i 68-opprøret mot elitemakten, er de samme
som i dag troner på samfunnsmaktens topp. Rollene er byttet. Robin Hood er blitt
sheriffen av Nottingham. Han tar fra dem som er "utenfor" og gir solidarisk kun
til de som er "innenfor." De som før var undertrykte er nå blitt eliten- med
nøyaktig de samme våpen i hånd som generasjonene før dem. 

Da Einar Gerhardsen tok makten etter krigen, representerte han de undertrykte.
Staten var svak. Han gjorde LO og fagforbundene sterke med folkets beste for
øye. Men samfunnsverdiene er endret. Individualismen har overvunnet og alvorlig
svekket solidaritetens fellesskap. Etikk og moral er tabu. I dag bevilger
fagorganiserte seg gode lønnsoppgjør, mens minstepensjonister og andre grupper
konsekvent blir nedgradert. Pensjonsreformen (AFP) ga over en million kroner i
verdi til ansatte i selskaper som har tariffavtaler, men null til resten. 

Man har sittet på makten så lenge at man er blitt "den privilegerte makta".
Staten eier snart alt og gjennomsyrer samfunnet ved å plassere sine utvalgte
lojale i sentrale maktposisjoner. På børsen alene har statens eierandeler gått
fra 15 prosent i 1985 til 44 prosent i 2002, ifølge til NHO. Venstresiden er
blitt høyresiden, symbolet på borgerskapet. Sosialismen forringes til en
karikatur av sine opprinnelige idealer. Journalist og forfatter Peter Jones sier
i BBC History Magazine at det moderne folkestyret neppe ville bli regnet som et
demokrati i antikken fordi maktkonsentrasjonen rundt få partipamper ligner langt
mer på et oligarki, altså en styreform der noen få i realiteten styrer. For å
sitere Maktutredningen fra 2002: "Spiller det noen rolle for systemets
demokratiske kvalitet om partiene består av oligarkiske klikker?". I den grad
kampsonen endres og venstresidens moralske vekt på folkets beste forvitrer, går
solidariteten herved til grunne. Elitedemokratiet er et faktum, der en liten
gruppe har politisk kontroll parret med media som går "makta" lydig til hånde.
Norges Offentlige Utredninger 2004 spør høyst betimelig om partiutviklingen er
demokratiets endelikt fordi partiene siden 1970 har utviklet seg i retningen av
såkalte karteller. Kjennetegn på kartellpartier knyttes til demokratisk forfall:
blant annet har partiene gjort seg finansielt uavhengig av sine medlemmer ved å
bevilge seg selv betydelige offentlige midler. Men grasrota har også reagert:
Arbeiderpartiet har gått fra 200000 medlemmer etter krigen til 51000 i dag.
Distansen mellom hva folket tenker og hva politikerne trumfer igjennom er tidvis
betydelig. Som en taxisjåfør i Bergen nylig uttrykte det: "Jeg føler at vi blir
lurt hver eneste dag". Hva trenger vi egentlig partiene til? Hva hadde vi gått
glipp av dersom de ikke fantes? spørres det i Maktutredningen. Hadde makten da
gått tilbake til folket? Hadde Robin Hood flyttet tilbake til Sherwood-skogen? 

Frykten for institusjonalisert makt er ikke ubegrunnet. Også Dag Solstad
beskriver dette. Det var faktisk en av hovedgrunnene til at romanfiguren Armand
valgte det trygge diplomatiet. Armand hadde sett sin venn meteorolog Paul Buer
gå under som idealistisk varsler da den demokratiske staten knuste ham. Behovet
for varslere er i dag større enn noen gang, men de er stadig påfallende få.
Propagandatidens Sovjet ga solide eksempler på hva som kunne skje dersom en
person uttalte seg på tvers av det politisk korrekte: trusler, tap av inntekt,
inndragelse av eiendom samt å miste livet. Den russiske forfatteren Alexander
Solzhenitsyn, verdenskjent for sin motstand mot det sovjetiske diktaturet, døde
3. august i år. The Economist spurte betimelig på lederplass uken etter: "Hvem
våger å følge hans fotspor ved å stille utidsmessige spørsmål til makthavere,
ikke bare i totalitære stater, men også i Vesten?" Venstresidens anliggende var
opprinnelig å kjempe mot den rådende elitemaktens evinnelige forsøk på å
sementere og kontrollere sin samtid. Nå kontrollerer de sin. Fatt mot - ny
ordbok på vei 

På tide. 

Engelsk overtar. 

A-tekst. 

På vei ut. 

Nye ord strømmer på, mens noen av de gamle avgår ved en stille død. Innen årets
utgang skal Nyordboken på norsk være ferdig. 

Snart kan du slå opp i en norsk ordbok og finne ut hva disse ordene betyr.
Språkrådet og Institutt for lingvistiske og nordiske studier samarbeider om
ordbokverket Nyordboken. 

Ord som tidligere ikke fantes på norsk, vil få sin plass i ordboken for nye ord.
I tillegg utvikler både nyere og eldre ord en endret betydning, sier Boye
Wangensteen, amanuensis ved Universitetet i Oslo. Språkrådet og Institutt for
lingvistiske og nordiske studier samarbeider om ordbokverket. I øyeblikket har
Wangensteen arbeidet seg frem til bokstaven S. Blant eksemplene på nyord han har
registrert, er "skimming". - Det brukes i oljeindustrien, som en teknikk til å
fange opp olje. Vi spør om ikke ordet også er tatt i bruk som en teknikk til å
svindle minibanker. - Det stemmer, bekrefter Wangensteen. - Ordet har alt fått
enda en overført betydning. Godt dere minner oss på det. Endel av nyordene er
slik at mange en tid har tatt dem i full bruk, gjerne de yngre, eller folk i
virksomheter der mye nytt skjer, mens de fortsatt er ukjent for mange andre. 

Forrige gang en slik ordbok kom, var i 1975. Den gang ble alt samlet inn på
tradisjonelt vis. Nå kommer mye helautomatisk og elektronisk. En datasentral ved
universitetets senter for informatikk i Bergen sveiper med seg alt som står i en
rekke norske Internett-aviser. Den daglige fangst blir sammenholdt mot innholdet
i gamle ordlister. - Deretter går vi gjennom tilfanget og justerer på gamlemåten
med innspill, forklarer Wangensteen. 

Svært mange av ordene er lånt fra engelsk: date, safe, google, nerd. Noen
engelske ord får en norsk avløser: Snowboard blir snøbrett, whiplash blir
nakkesleng, e-mail blir e-post, eller, i et annet forsøk på det samme,
skjermbrev. Andre ord stammer fra innvandring og går inn i bruk på norsk: Burka,
hijab, chador, kebab. 

- Hva er vilkåret for at et ord skal bli opphøyet til en plass i ordboken? - 10
tilslag i A-tekst gir en pekepinn, sier Wangensteen. Et av ordbokmakernes beste
arbeidsredskaper viser seg å være A-tekst, Aftenpostens elektroniske arkiv, som
startet opp i 1983 og etter hvert er utvidet med en rekke andre aviser. Der
finner vi nå VG i faksimile like fra 1945. - A-tekst er meget bra for oss, fordi
det går så langt tilbake at det gir et sannere bilde av utviklingen i bruken av
et ord, sier Wangensteen. 

Selv snakker han sin dialekt fra Vang, hjembygda øverst i Valdres. Der har han
vært vitne til den motsatte tendensen: Språkets gamle former blir tatt bedre
vare på desto lenger opp i dalen du kommer. - Et eksempel: For meg som er født i
1942, faller dativ helt naturlig, men blant de unge i dalen i dag er denne
formen på full fart ut, sier han. Vi mintes en eldre bonde som mente at de unge
hadde mistet herredømmet over språket når de ikke lenger kunne bøye ordene i
dativ. Til gjengjeld drar de unge med seg alle de nye ordene. - De snakker på
sin måte, og har ikke noe problem med å gjøre seg forstått, konstaterer
Wangensteen. 

Må ha politivakt til skoledebatt 

Vigrid stiller til skoledebatt i Drammen. 

Drammen videregående skole skjerper sikkerheten når det høyreekstreme partiet
Vigrid skal delta i skoledebatten for første gang. - Vi har ikke hatt politi til
stede under skoledebattene tidligere, sier undervisningsinspektør ved skolen,
Erlend Staberg til NRK . Det er første gangen skolen skal ha politi i salen
under en skoledebatt. Ifølge Staberg frykter de ikke bråk i salen, men skolen
vil være føre var. - Det politiske partiet Vigrid har ikke stilt til valg før,
og vi har derfor blitt bedt om å ta forholdsregler, sier han. Leder i Vigrid,
Thorgrim Bredesen, mener det er unødvendig med politi tilstede. - Jeg ser ikke
bort fra at det blir litt rop og engasjement i salen, men jeg tror ikke det
kommer til å bli bråk, sier Bredesen. Vigrid stiller kun til valg i Buskerud
fylke. Bobiler til halvannen million stjålet 

Natt til søndag ble det stjålet to bobiler fra en forhandler i Nordkjosbotn seks
mil fra Tromsø. 

Samtidig ble det stjålet et skilt ZD 11790 som trolig er i bruk på den ene
bobilen. Den andre bilen har tyvene trolig skaffet andre skilt til. Politiet i
Troms har varslet alle grenseoverganger, men står foreløpig helt uten spor etter
de to bobilene. Med begrenset virkning 

Ordvalg. 

Forhåndsbestemt. 

Ofrene. 

De to norske Gaza-legene har skrevet en bok som først og fremst er en utdypning
av hva vi allerede vet om krigen i januar i år. 

Gaza-krigen, som startet 27. desember i fjor, ble ført uten at vestlig presse
var på plass og kunne rapportere direkte hva som skjedde. De to norske legene
Mads Gilbert og Erik Fosse som dro dit på vegne av NORWAC (Norwegian Aid
Commitee), ble derfor en hyppig brukt kilde til informasjon, både for norske og
internasjonale medier. Mediene ble kritisert for det, siden de to har engasjert
seg til støtte for palestinernes sak. 

I boken som nå foreligger, legger de ikke skjul på det. Ordbruken de velger, som
"okkupant" og "okkupert Palestina" eller "Palestina", viser det. Hele
beretningen deres fra de 11 dagene på Shifa-sykehuset i Gaza, samt de historiske
og politiske tilleggsbetraktninger som omkapsler denne, levner ingen tvil om
hvor holdningene ligger. Dermed kan det stilles spørsmål ved hvilke følger boken
kan få. Forfatterne ønsker å gi en så omfattende beskrivelse som mulig av hva de
opplevet de dagene de befant seg i Gaza. Og de vil skape sympati for
palestinernes sak. Overbevise leserne om at den israelske krigføringen var
brutal, at den ble ført i strid med internasjonale regler og at det, som det
fremgår av Gilberts avslutningskapittel, er snakk om "krigsforbrytere". 

De fleste som gir seg i kast med denne boken, vil nok tilhøre dem som allerede
deler forfatternes oppfatning. De som støtter Israels syn i denne konflikten,
vil trolig avskrive den som propaganda for en sak de ikke har noen sympati for.
Den vil derfor dele skjebne med mye av det som skrives om Midtøsten-konflikten
ut fra et partshensyn, med de følger at det får manglende gjennomslagskraft. Når
det er sagt, er det ikke tvil om at de to gjorde en imponerende innsats i en
krigssituasjon. Det var klart mens krigen raste, og det viser deres beretning
her. De to har signert ulike kapitler, og det skaper temperatursvingninger i
fortellingen. Gilbert er mer engasjert og til dels høystemt i sine deler. Fosse
mer nøktern og fortellende. Tilsammen er det en dagbok fra et opphold som ikke
bare fysisk, men psykisk må ha vært en påkjenning, i tillegg til en imponerende
innsats. 

I skildringen av en sykehushverdag i krig møter vi enkeltskjebner. Fra en ni
måneder gammel jente som møter oss med et brunt undrende blikk, og der Gilberts
tekst i mer lavmælte ordelag forteller om hennes skjebne. En 12 år gammel gutt
kommer inn døende. Bena og deler av underkroppen er sprengt bort. Bildet taler
sitt tydelige språk. Det er beretningen fra et sykehus i krig som først og
fremst berører leserne. Som helhet er boken likevel ikke blitt det
holdningsskapende dokument de to sikkert har håpet. Men sett på bakgrunn av
krigens brutalitet - og fortellernes engasjement - er det neppe å forvente at de
skulle "pakket" sin beretning inn i den nøkternhet og balanse som kunne sikret
Øyne i Gaza større overbevisningskraft og bredere nedslagsfelt. 

Livet etter døden 

De lange linjer. 

IMFs selvskudd I. 

IMFs selvskudd II. 

IMFs revansje. 

Ny verdensorden II. 

Paradoksene. Finanskrisen har vært en kolossal opptur for IMF, verdens ledende
forkjemper for markedsøkonomi og dereguleringer. Men Vestens dominerende
stilling i økonomisk samarbeid er brutt. 

"Tilbake fra de døde" var overskriften på en artikkel i det britiske
tidsskriftet The Economist i forkant av årsmøtet i Det internasjonale
pengefondet, IMF, som nå pågår her i Istanbul, byen med en fot i Asia og en fot
i Europa. Årsmøtene i søsterorganisasjonene Verdensbanken og IMF samler hvert år
over hundre finansministere og sentralbanksjefer, et tusentall byråkrater og et
enda større haleheng av private bankfolk og frivillige organisasjoner.
Verdensbanken og IMF, begge med hovedsete i Washington, har siden opprettelsen i
1944/45 symbolisert den økonomiske verdensorden som vokste frem på ruinene av
Den annen verdenskrig, dominert av USA og Europa. Det siste året har
finanskrisen satt denne økonomiske verdensorden i bevegelse, særlig gjennom
møtet i de 20 største økonomiene i verden, G20, i Pittsburgh for to uker siden.
Enkelte mener at den faktisk er lagt i grus. Asia anført av Kina krever
innflytelse over beslutninger som vestlige land, og noen ganger USA alene, lenge
dikterte. 

Istanbul, tidligere kjent som Konstantinopel og for nordmenn også som Miklagard,
er på mange måter perfekt for å betrakte både de lange linjene og de brå kastene
i historien. Her levde det østromerske riket videre under navnet Bysants i 1000
år etter at Roma falt. De påfølgende 500 årene var Istanbul sentrum i det
ottomanske imperiet, inntil den tyrkiske landsfaderen, general Kemal Ataturk i
1923 erstattet restene av det muslimske imperiet med en strengt verdslig
nasjonalstat. Finanskrisen og dens ettervirkninger har svekket USA og Europa
ikke bare økonomisk, men også politisk. Ikke minst kan det gå ut over Europa,
særlig de gamle kolonimaktene, som i 1945 var i stand til å kreve innflytelse i
IMF, og Verdensbanken, som har virket stadig mer anakronistisk. Nettopp her i
Istanbul, verdensbyen med omkring 13 millioner mennesker, er det lettere innse
hvor mye verden er endret de siste tiårene. 

Paradokset er at finanskrisen har svekket Vesten, men på samme tid styrket Det
internasjonale pengefondet. Dette skjer på tross av at IMF av mange oppfattes
som en slags ideologisk fanebærer for deregulerte, globale markeder og tilhenger
av en forholdsvis passiv stat. Som ingen annen internasjonal organisasjon har
IMF vært under innflytelse av USA, til tider nesten fjernstyrt fra det
amerikanske finansdepartementet. Et velkjent eksempel er Asia-krisen i 1998, da
USA fortalte IMF-ledelsen hvor skapet skulle stå. Asia-krisen, skapt gjennom
kapitalflukt fra deregulerte økonomier som forsøkte å holde fast på en fast
valutakurs, var et nederlag for IMF. Pengefondet anbefalte at de asiatiske
landene åpnet for fri bevegelse av kapital over landegrensene, men undervurderte
bivirkningene i form av økt sårbarhet og ustabilitet. Det var også et nederlag
for IMF på et annet, mer praktisk plan. Kapitalbevegelsene over landegrensene
ble så enorme at IMFs pengebinge viste seg altfor liten da organisasjonen skulle
hjelpe de landene som ble rammet. 

Dette var en lærdom mange land merket seg. Kina samlet seg enorme
valutareserver. Det krevde at landet begrenset innbyggernes forbruk, slik at det
oppsto et voldsomt overskudd i utenrikshandelen. Det ga hard valuta, som så ble
lånt ut til USA - og til slutt til amerikanske boligkjøpere. De land som ikke
sparte selv, kunne nå låne andre steder. Fremveksten av globale finansmarkeder,
som IMF har vært en sterk forkjemper for, så ut til å gjøre organisasjonen
overflødig. Slik mistet IMF nesten alle sine lånekunder - og dermed sine
inntekter. 

Finanskrisen har snudd alt dette på hodet. Plutselig står land i kø for å få
lån. Og da G20-landene under sitt møte i London i april strevde med å bli enige
om konkrete tiltak mot finanskrisen, ble det desto lettere å si ja til IMFs
forslag om å tilføre organisasjonen hele 500 milliarder dollar, en tredobling av
IMFs krigskasse! Denne seieren kom ikke drivende på ei fjøl. IMFs
administrerende direktør og styreleder, den tidligere franske finansministeren
Dominique Strauss-Kahn, viste handlekraft og en sjelden politisk nese.
Strauss-Kahn skjønte også at G20s nye, ledende stilling kunne marginalisere IMF
som premissgiver i den globale økonomisk-politiske debatten. I stedet for å
kjempe mot søkte han samarbeid - på sine vilkår: Han sikret IMF rollen som
sekretariat for G20. Her i Istanbul har han i tillegg, til Kinas glede og Italia
og Frankrikes vemmelse, erklært at de vestlige landenes eksklusive og tidligere
svært innflytelsesrike allianse, G7, snart vil bli oppløst. 

Slik har en fransk politiker fra sosialistpartiet sørget for at IMF beholder en
plass, om enn litt redusert, på toppen av den nye internasjonale finansielle
arkitekturen. Men det krever at Kina samtidig tar plass øverst ved bordet, ved
siden av USA. Og europeerne må forberede seg på å bli plassert litt mer i
skyggen. Den tid da 8 av de 24 styremedlemmene i IMF er europeiske, nærmer seg
slutten. Verden blir ikke snudd på hodet av dette, men de lange linjene i
verdenshistorien blir tydeligere. Vi er på vei inn i Asias tidsalder. Det er
ikke bare de siste 65 års verdensorden som blir endret. Vi aner et enda større
bilde. De siste fire-fem hundre årene kan bli stående som et forbigående unntak
fra en flere tusen år gammel regel: Det er Kina som er verdens mektigste land.
Religiøs feiltolkning 

Det er ikke religionenes skyld at verden er et trist sted. Det er onde mennesker
som misbruker dem, skriver innsenderen. 

Til August E. H. (6.10.) Det som er galt med religion, er hvordan så mange
gjennom tidene har tolket den feil. Ta kristendommen f.eks: Satan var en av Guds
fremste skapninger, som skulle teste menneskets kjærlighet til Gud, og det var
ikke før i middelalderen at kristne prester ga ham et skremmende utseende og et
helvete til å matche for å skremme ikke-troende til konvertering. Mange
religiøse ledere som utfører grusomheter i dag, som du refererer til i
Midtøsten, "dekker" også over sine handlinger med feiltolket religion. Så det er
ikke religionenes skyld at verden er et trist sted. Det er onde mennesker som
misbruker dem. Så i seg selv er ikke generell religion hverken skadelig eller
ond. Den er bare misforstått. Fra suksess til løgn 

Bjarne Håkon Hanssen er en av Regjeringens største politiske begavelser. Med en
sjelden kombinasjon av folkelighet, pågangsmot og arbeidsevne har han satt spor
etter seg i de fleste av de verv han har fått tildelt. Som landbruksminister i
Jens Stoltenbergs første regjering gjorde han seg minst like mye bemerket blant
forbrukere som hos bøndene, Det hører til sjeldenhetene. Som leder av
Arbeiderpartiets EU-utvalg dempet han motsetningene i en sak som hadde skapte
mye vondt blod. Det politiske håndverket Hanssen viste i disse rollene, bidro
sterkt til at han ble en av statsminister Stoltenbergs mest fortrolige
medspillere. Som arbeids- og inkluderingsminister var han en vesentlig
støttespiller for statsministeren i arbeidet med den store pensjonsreformen. Men
i en annen vanskelig reformsak, opprettelsen av den nye arbeids- og
velferdsetaten (Nav), ble bildet av Hanssen med startpistolen mer symbolsk enn
han kanskje hadde tenkt seg. Dette arbeidet rakk han aldri å fullføre før
statsministeren styrte ham over i Helse- og omsorgsdepartementet. Avgangen som
helseminister gjør at Hanssen igjen blir stående med halvgjort arbeid. Han viste
handlekraft da han fra første dag i sitt nye departement satte i gang med
samhandlingsreformen - at kommunene skal overta mer av ansvaret for
pasientbehandlingen. Men oppgaven med å bringe reformen i land må nå overlates
til andre. Hanssen har påført statsministeren en ny vanskelig utfordring med
regjeringskabalen. Det alvorligste ved Hanssens overraskende avgang er likevel
at han velger å avslutte en suksessrik karrière med å lyve for det norske folk.
To uker etter at han hadde fortalt Stoltenberg at han ønsket å gå av, sa han til
NRK og andre medier at han kom til å fortsette som helseminister. Motivet var å
skjerme statsministeren for spekulasjoner om skifte på denne viktige posten, og
Stoltenberg skal ha gitt Hanssen ryggdekning for løgnen. Vi har forståelse for
at en statsråd ikke kan tenke høyt om egen politisk fremtid. Og det må være lov
å svare unnvikende på medienes spørsmål i slike saker. Men det er et ufravikelig
krav at en politiker ikke lyver. Her gikk Hanssen over en klar grense. Det er
trist at en så dyktig statsråd nører så sterkt opp under et bilde av at
politikeres ord ikke er til å stole på. Og det er skuffende at statsministeren
ikke har sett hvilken skade Hanssen har påført politikkens omdømme. Det reiser
spørsmål ved hvor Stoltenbergs egne grenser går. Barns vern 

Det er slett ikke uproblematisk når utenforstående instanser forsøker å blande
seg inn i en mulig straffesak. Likevel skal Barneombudet ha ros for å be om
innsyn i en henlagt etterforskning i Vestfold, der påståtte seksuelle overgrep
mot to små gutter skal ha funnet sted. Saken har vært etterforsket i to år, og i
dommeravhør skal guttene ha forklart seg i detalj om overgrepene, angivelig
begått av fire voksne menn. Barnevernet er overbevist om at guttene snakker
sant. Barnepsykiatere skal ha konkludert med at overgrep har funnet sted, og på
sykehuset i Vestfold skal legene ha konkludert med at den minste gutten har
blitt utsatt for anale voldtekter. En aktiv og oppegående bistandsadvokat har
påvist at politiet har gjort en rekke åpenbare tabber i sin etterforskning,
tabber som politiet nå selv beklager. Men i stedet for å anbefale videre
etterforskning, fastslår det lokale politiet at det nok har foregått overgrep,
men at det - uvisst av hvilken grunn - ikke er fare for gjentagelse. For å
forhindre justismord er en rettsstat avhengig av strenge beviskrav i
straffesaker. Når Riksadvokaten forklarer henleggelsen av den aktuelle saken med
at uklarheter medfører at beviskravene ikke er oppfylt, er det en konsekvens av
dette. Men når Riksadvokaten i samme brev skriver at «det er også mye som taler
for at guttene har blitt utsatt for seksuelt misbruk», er barneombudets
interesse for saken på sin plass. En pris til håp, dialog og fremtidstro 

President Barack Obama er en verdig vinner av Nobels fredspris. Samtidig er
tildelingen en av de dristigste i prisens historie. Obama har hatt verdens
mektigste folkevalgte embete bare siden 20. januar. I løpet av mindre enn ni
måneder i Det hvite hus har han formulert en rekke ærgjerrige målsettinger, men
har ikke rukket å oppnå resultater i de store sakene som han arbeider med.
Kunngjøringen om tildelingen var ikke mange minutter gammel, før denne
innvendingen ble fremført i går. Selv om vi forstår argumentet, mener vi at
dette er å se for snevert på saken. Årets fredspris er fremfor alt et håndslag
til en politisk filosofi der USA igjen erklærer seg som et likeverdig medlem av
det internasjonale samfunn. Det betyr at verdens mektigste stat ikke bare har
rettigheter, men også plikter overfor fellesskapet. En slik forpliktelse er helt
nødvendig, dersom freden skal sikres og de globale utfordringene innenfor klima,
miljø og fattigdomsbekjempelse skal komme nærmere en løsning. Her har Obama
allerede levert et grunnleggende bidrag ved å bryte med den inngrodde troen på
amerikansk alenegang som dominerte USAs politikk under president George W. Bush
og visepresident Dick Cheney. Betydningen av kursendringen fra det unilaterale
til det multilaterale kan vanskelig overdrives. USA var på vei inn i en
isolasjon som ikke bare gjorde verden mer utrygg, men som også svekket landets
anseelse og innflytelse. Bakgrunnen for Obamas nåværende posisjon er da også at
stadig flere amerikanere etter åtte år innså at denne politikken bar galt av
sted. Selv om kontrasten til Obamas forgjenger er viktig for å forstå denne
tildelingen, har Nobelkomiteen i sin begrunnelse sørget for å møte argumentet
fra den amerikanske høyresiden om at prisen ikke er annet enn et nytt angrep på
Bush. Komiteen peker spesielt på Obamas radikale nytenkning om en verden uten
atomvåpen, som kan gi støtet til en ny runde med vidtrekkende
nedrustningsforhandlinger. Dette initiativet gir også tildelingen en solid
forankring i Alfred Nobels testamente. Årets fredspris er den første etter at
Thorbjørn Jagland overtok som leder av Den Norske Nobelkomiteen. Valget av Obama
skiller seg fra mange av de senere års tildelinger, der hederen har gått til
relativt ukjente skikkelser. Det er nok å tenke på den kenyanske
miljøforkjemperen Wangari Maathai i 2004 og Muhammad Yunus, pioneren for
mikrofinans fra Bangladesh, i 2006. Prisen til Obama er også forskjellig fra
tildelingen til Finlands tidligere president Martti Ahtisaari i fjor og USAs
tidligere president Jimmy Carter i 2002. I disse tilfellene kom prisen som en
anerkjennelse for trofast innsats for freden gjennom mange tiår. Det er absolutt
ikke noe nytt at komiteen forsøker å påvirke politiske prosesser som er under
full utvikling. Den berømte tildelingen til den tyske samfunnskritikeren Carl
von Ossietzky i 1935 hadde som en klar hensikt å rette søkelyset på naziregimets
stadig mer hardhendte undertrykkelse. Fredsprisen har gjennom årene også
fokusert på motstanden mot apartheid i Sør-Afrika, kampen for
menneskerettighetene i den tidligere Sovjetunionen og arbeidet for en
fredsløsning i Midtøsten. I det siste tilfellet finnes fremdeles utfordringer
som venter på årets prisvinner. Obama arvet to kriger fra sin forgjenger. Det
militære engasjementet i Irak er nå under avvikling, mens presidenten og hans
rådgivere står midt oppe i en omfattende utredning om hva som skal skje i
Afghanistan. I tillegg truer det alvorligste økonomiske tilbakeslaget siden
1930-årene med å avspore alle planer som Obama og hans stab legger for
fremtiden. Fallhøyden er stor, ikke minst fordi presidenten har gjort håp og
optimisme til sitt sentrale budskap. Hvis resultatene uteblir, kan det hele ende
med bitter skuffelse. Nobelkomiteen tar en betydelig sjanse med denne
pristildelingen, og vil få kritikk for det. Men vi har sans for at komiteen
under Jaglands ledelse har mot til å velge noe annet enn det trygge og trauste.
Obama har potensial til å endre internasjonal politikk i en generasjon fremover.
Samarbeidsviljens trontaledebatt 

Den første debatten i det nyvalgte Stortinget ble preget av en statsminister som
ønsker å lage nye, brede forlik og en opposisjon som, med unntak av
Fremskrittspartiet, var minst like mye opptatt av samarbeid som av
konfrontasjon. Dette er dekkende for den brede enighet om hovedlinjene i norsk
politikk, men innbyr ikke til opprivende politiske oppgjør. Regjeringen vet også
godt at den har mindre handlefrihet til å gjennomføre kostnadskrevende løfter i
denne stortingsperioden enn i forrige. Samtidig vet opposisjonen at den er like
langt unna et slagkraftig regjeringsalternativ etter valget som før. Dette er
økonomiske og politiske realiteter som er egnet til å legge bånd på retorikken.
Arbeiderpartiets nyvalgte parlamentariske leder, Helga Pedersen, traff derfor
ikke helt tonen da hun i sine replikker til både Frp-leder Siv Jensen og
Høyre-leder Erna Solberg forsøkte å holde liv i argumentasjonen fra valgkampen
da regjeringspartiene la sterk vekt på spriket på opposisjonssiden. Vi tror
Solberg har et godt poeng når hun sier velgerne nå er mer opptatt av hvilke
endringer partiene både på regjerings- og opposisjonssiden kan skape i folks
hverdag, enn av et regjeringsspill foran et valg om fire år. Vi er også enig med
Høyre-lederen i at hensynet til en langsiktig styring av landet tilsier at
partiene ikke lager mer spill og spetakkel enn nødvendig. Siv Jensen ser ikke ut
til å dele denne analysen. Hennes påstand om at Regjeringens kursendring i
asylpolitikken ikke innebærer noen egentlig innstramning, er ett av flere tegn
som tyder på at Frp fortsatt er mer opptatt av hvordan det selv kan bli større
enn hvordan det kan få mer innflytelse ved å samarbeide tillitsfullt med andre
partier. Den lave temperaturen i trontaledebatten betyr ikke at Regjeringen ikke
ble utfordret på saker der den ikke har levert godt nok i sine fire første år.
Den fikk berettiget kritikk fordi kampen mot fattigdom hverken ble nevnt i
trontalen eller i statsminister Stoltenbergs innlegg ved åpningen av gårsdagens
trontaledebatt, og fordi den har lagt for liten vekt på å modernisere offentlig
sektor. Statsministeren har et poeng når han sier at pensjonsreformen er et
eksempel på omfattende modernisering av offentlig sektor. Men han gjør klokt i å
lytte mer til den del av opposisjonens argumenter som dreier seg om hvordan nye
grep kan bidra til å redusere helsekøene og øke kvaliteten på
undervisningstilbudet i skolen. I motsatt fall risikerer han at hans invitasjon
til samarbeid ikke blir mottatt med det alvor det fortjener. Tiden er knapp 

FNs spesialutsending Kai Eide har fått sterk kritikk for sin håndtering av
valget i Afghanistan 20. august. Hans tidligere nestkommanderende, den
amerikanske diplomaten Peter Galbraith, har nærmest drevet en personlig kampanje
mot sin gamle sjef. Ifølge Galbraith har Eide reagert altfor passivt på
meldingene om alvorlige uregelmessigheter under valget. Han skal også ha vist
unnfallenhet overfor president Hamid Karzai. Eide holdt søndag en
pressekonferanse i Kabul for å svare på beskyldningene. Han var omgitt av
ambassadørene fra USA, Storbritannia, Frankrike og Tyskland, i tillegg til at EU
og NATO også var representert. Det var et kraftfullt svar på antydningene om at
han står uten internasjonal støtte. Eide gikk langt i å kritisere valget. Han
snakket om «utbredt valgfusk» i mange stemmelokaler. Dette gjelder ikke minst i
sør og sørøst, der Karzai henter mye av sin støtte. FNs øverste representant i
Afghanistan bruker hardere ord enn noen gang, men ønsker ikke å være mer konkret
før kontrolltellingen er fullført. Foreløpige tall viser at Karzai er gjenvalgt
med 54,6 prosent oppslutning. Men tallet på forkastede stemmer kan bli så stort
at han havner under 50 prosent. Da må Karzai belage seg på en ny valgomgang mot
sin nærmeste utfordrer, Abdullah Abdullah. Nå haster det virkelig med en
avklaring. Afghanistan har ikke råd til mer tvil om legitimiteten til
regjeringen som skal styre landet. Sparekniven kan vente litt til 

I morgen går finansminister Kristin Halvorsen på Stortingets talerstol for å
presentere det første budsjettet i en ny stortingsperiode. Mottoet er: Bruk
penger nå, spar senere. Det er en riktig oppskrift, så langt den bærer. På kort
sikt er det fremdeles riktig å bruke nok penger til å sikre god fart i
økonomien. Problemet er bare at det er så vanskelig å si hva som skal til for å
unngå en unødvendig økning i arbeidsledigheten. På lengre sikt er det behov for
en innstramming, slik at vi også i fremtiden beholder orden i de offentlige
finansene. Hvis det er noe finanskrisen har vist, så er det hvor viktig det er.
Regjeringen står overfor samme dilemma som andre vestlige land, men heldigvis i
en mye mildere variant. Her må det være lov til å være streng i vurderingen av
Regjeringens linje: Relativt sett har Norge i løpet av de siste 12 månedene
kunnet tillate seg å øke pengebruken mer enn noe annet land. Likevel er den
innstrammingen som snart må komme også i Norge, bare peanøtter mot den
hestekuren som venter de fleste vestlige land. Fra i fjor til i år vil bruken av
oljepenger over statsbudsjettet ha økt fra omtrent 12 til nærmere 120 milliarder
kroner. Omtrent en sjettedel av utgiftene på statsbudsjettet blir betalt av
oljefondet. Det er tre hovedgrunner til denne økningen, i tillegg til noen
regnskapstekniske. I bunnen ligger den «vanlige» økningen i bruken av oljepenger
som følger at den såkalte handlingsregelen: Avkastningen av oljefondet, anslått
til fire prosent, skal brukes over statsbudsjettet. Og i år øker avkastningen
med omtrent 10 milliarder friske kroner. Mye viktigere er det at Regjeringen har
lagt frem konkrete forslag om å bruke over 40 milliarder friske kroner utover
dette. På toppen kommer en nesten ukjent og meget fornuftig side ved
handlingsregelen: Oljefondet brukes som automatisk buffer eller kassakreditt for
å møte en forbigående svikt i skatteinntektene samt økningen i utgiftene til
dagspenger. Det dreier seg ikke om småpenger: 35 milliarder kroner. I morgen vil
fokus være på overforbruket i forhold til handlingsregelen, som for 2008 altså
er anslått til 40 milliarder kroner. Hvor lenge kan Regjeringen utsette bruken
av sparekniven uten å undergrave tilliten til handlingsregelen? Like viktig som
budsjettet Halvorsen presenterer i morgen, er hva hun sier. Jo mer penger
finansministeren vil bruke neste år, desto tydeligere bør hun forberede
Stortinget og velgerne på de smalere tidene som venter. Jaglands rolle 

Det er noe i nærheten av en selvfølgelighet at Nobelkomiteens pristildeling til
USAs sittende president skaper strid. Årets tildeling er jo nærmest en åpen
invitasjon til debatt. Samtidig er det liten tvil om at Obamas inntreden i Det
hvite hus er det enkeltgrep som har bidratt mest til «forbrødring» mellom
verdens land og folk det siste året. Hele det internasjonale klimaet er jo
forandret - håp har erstattet fortvilelse. Slik sett er prisen en innertier i
forhold til Alfreds Nobels testamente. I kjølvannet av prisentildelingen er det
reist spørsmål om Thorbjørn Jaglands rolle. Han er nyvalgt generalsekretær i
Europarådet, og både Erna Solberg og Siv Jensen mener dette står i motstrid til
å være Nobelkomiteens leder. Begge tar feil. For det første burde de hatt mot og
initiativ nok til å reise dette spørsmålet i fjor høst - og ikke kastet seg på
en omstridt prisutdeling. For det andre burde de visst at som generalsekretær er
Jagland forpliktet på Europarådets idégrunnlag - ikke på de ulike europeiske
regjeringenes politiske krumspring. Og for det tredje sørget den norske
regjering klokelig nok for å avklare Jaglands dobbeltrolle allerede før han gikk
inn i den. Derfor virker det nå bare som et ufint spark på den politiske
skinnleggen når opposisjonen bruker Obama-tildelingen til en ny runde med
Jagland-kritikk. I slik sammenheng burde de to partilederne vært mer rausere, og
mindre smålig. Det hadde kledd situasjonen bedre. Skyver problemene foran seg 

Regjeringen har lagt frem et raust statsbudsjett. Med frykten for fortsatt
økende ledighet som begrunnelse legges det opp til å bruke enda mer oljepenger
neste år enn i kriseåret 2009. Dette kan ikke ha vært et enkelt valg for
statsminister Jens Stoltenberg. Som Arbeiderpartiets leder må han vise at en
regjering der partiet står enda sterkere etter valgseieren, gjør alt som er
mulig for å oppfylle slagordet arbeid for alle. Som økonom, og ikke minst som
handlingsregelens far, vet han at veien tilbake til en mer normal bruk av
oljepenger på senere budsjetter blir uhyggelig smertefull. Å begrense
utgiftsveksten i årene fremover vil innebære politiske prøvelser som selv en
flertallsregjering vil ha store problemer med å takle. Veksten i de regelbundne
utgifter i folketrygden vil neppe gå ned igjen etter den betydelige økningen til
alders- og uførepensjon, sykepenger, rehabilitering og andre formål vi ser på
budsjettet for 2010. Og det er ikke til å komme forbi at denne utgiftsveksten
egentlig er den viktigste grunnen til at Regjeringen bruker så mye mer
oljepenger enn avkastningen av Statens Pensjonsfond utland også neste år. Med
unntak av endrede regler for formuesbeskatning for boliger har Regjeringen valgt
bare små justeringer i skatte- og avgiftspolitikken. At færre skattytere med
vanlige inntekter heretter skal betale formuesskatt, mens et fåtall med de
høyeste formuene skal betale mer, er nødvendig for å beholde formuesskattens
legitimitet. Opposisjonens harde utfall mot økningen av ligningstakst på boliger
ble da også tydelig dempet etter at de ble klar over den store økningen i
bunnfradraget, og at en finansminister fra SV, av alle, hadde redusert den
samlede formuesskatten i Norge. Reaksjonene fra opposisjonen var i det hele tatt
mildere enn vanlig. Årsaken er åpenbar. Partier som ønsker å komme til makt i
overskuelig fremtid, ser hvilke utfordringer som ligger foran enhver norsk
regjering som har som ambisjon å holde orden i økonomien. I denne situasjonen
bør man være forsiktig med å kreve påplussinger til det ene og det andre gode
formål. Men på ett punkt mener vi det er grunn til å rette skarp kritikk mot
Regjeringens prioritering. Satsingen på høyere utdanning er altfor defensiv med
tanke på det raskt stigende antallet studenter og det økende behovet for
kvalifisert arbeidskraft i fremtiden. Det er skuffende at forskningsminister
Tora Aasland ikke har fått større gjennomslag i budsjettkampen. Også her skyver
Regjeringen problemene foran seg. Kreftdata 

Personvernet står sterkt i Norge. Det er avgjørende for folks tillit til
sentrale aktører i helsevesenet at de holder sin juridiske og etiske
personvernsti ren. På den bakgrunn er det høyst kritikkverdig at Kreftregisteret
lagrer data om kvinner som har tatt mammografi, uten at nødvendig samtykke fra
kvinnene er innhentet. Konsekvensene av lovbruddet som nå er avdekket, strekker
seg langt utover Kreftregisterets egne rekker. I en tid da debatten rundt
nasjonale personidentifiserbare helseregistre er som hetest, gir det gode skyts
for motstanderne av slike registre når selv Kreftregisteret, som har stått som
en bauta blant norske helseregistre siden oppstarten i 1951, ikke bryr seg
nevneverdig om lovverket. Aller mest alvorlig er dette for kvinner som har eller
har hatt brystkreft. Mammografiscreening er et tiltak for å oppdage brystkreft
så tidlig som mulig. Prosjektet koster årlig flere titalls millioner kroner. Det
kan ikke bli fullverdig uten at Kreftregisteret samler inn og lagrer persondata.
Grundig evaluering av effekt og eventuelle uheldige konsekvenser for kvinnene
som deltar, er nødvendig både for den enkelte kvinne, og for hele prosjektets
legitimitet. Dersom Kreftregisteret ikke rydder opp, står evalueringen i fare.
Løsningen er åpenbar: Kreftregisteret må få kvinnenes samtykke så raskt som
mulig. At det koster penger, er det sure eplet ledelsen ved registeret må bite
i, når den har vært så amatørmessig i sin omgang med pasientdata. Skattelettelse

Skatt på bolig, det er farlig det. Det bekrefter reaksjonene etter forslaget om
endringer i formuesskatten. Grunnlaget for de første kommentarene var ofte
lovlig tynt, noen ganger basert på rene misforståelser. Mange overså også et
interessant poeng: En finansminister fra SV kommer med et forslag som alt i alt
innebærer en lettelse i formuesskatten med 760 millioner kroner! Hadde forslaget
kommet fra Høyre, ville Kristin Halvorsen kanskje ha kalt det et lureforslag, en
sniklettelse i formuesskatten. Men historien forteller at en finansminister som
vil gjøre endringer i beskatningen av boliger, gjør tryggest i å smøre et
flertall av velgerne. Argumentet om at de rikeste har størst glede av den milde
norske beskatningen av boliger, går ikke hjem hos folk flest - som selv er
huseiere. Regjeringens forslag innebærer høyere formuesskatt for dem som bor i
eldre boligområder med lave ligningsverdier. Men høye minstefradrag vil skjerme
de fleste. Flertallet av dem som i dag betaler formuesskatt, vil få lettelser.
Skatteskjerpelsen er begrenset til personer med temmelig store og lavt belånte
boligformuer. Det nye takstsystemet er et enkelt sjablongsystem og skaper derfor
en del nye urettferdigheter. Men tilfeldighetene er enda større i dag. Mange av
de aller rikeste her i landet ville knapt ha betalt skatt i det hele tatt uten
formuesskatten. Nå vil den ramme litt mer presist. Derfor fortjener Regjeringen
støtte. En sårt tiltrengt seier for Obama 

President Barack Obama kan trekke et lettelsens sukk etter at Senatets
finanskomité med 14 mot 9 stemmer ga sin tilslutning til en omfattende reform av
det amerikanske helsesystemet. Obama har flere ganger omtalt dette som sin
viktigste innenrikspolitiske sak. Det er ennå langt igjen til et endelig vedtak,
men det virker temmelig sikkert at Obama slipper å oppleve det samme som Bill
Clinton i 1993-94, da presidentens ambisiøse helseplan kjørte seg fullstendig
fast i Kongressen. Det skulle gå 15 år før noen igjen forsøkte å innføre en
ordning med sykeforsikring for alle - eller nesten alle - amerikanere. Etter
langvarig tautrekking, både at republikanerne og deler av sitt eget demokratiske
parti, hadde Obama behov for en seier. Dragkampen begynte å tære på hans
autoritet. Det bidro heller ikke til å styrke presidenten at Russland tirsdag ga
beskjed om at landet fortsatt er motstander av straffetiltak mot Iran. Etter at
Obama la det planlagte rakettskjoldet i Øst-Europa på is, hadde USA håpet at
Russland ville kvittere med å støtte sanksjoner mot Iran. Obama må glede seg
over det som tross alt går i riktig retning, og nå kan han regne med at
helsereformen tas opp til plenumsbehandling i både Senatet og Representantenes
hus. Det demokratiske parti har flertall og kan om nødvendig vedta en reform
uten hjelp fra opposisjonen. Obama vil helst unngå en slik fremgangsmåte, og har
satset sterkt på å sikre seg republikansk støtte. Til slutt stemte en av de
republikanske senatorene i finanskomiteen, Olympia Snowe fra Maine, sammen med
demokratene. Hun sa selv at hun ikke ville ta ansvar for at et så viktig
spørsmål forblir uløst. Dermed fikk Obama den ene stemmen han trengte for å
kunne hevde at helsereformen er et tverrpolitisk prosjekt. Hard debatt kan
ventes i tiden fremover. Mange - og slett ikke bare republikanere - synes at
helsereformen blir svært dyr. Prisen blir 829 milliarder dollar over en periode
på ti år, ifølge Kongressens utredningsorgan for budsjettsaker. Den største
utgiftsposten går til å subsidiere premiene for folk som ikke har råd til å
betale sin egen forsikring. Det er beregnet at tallet på amerikanere med
sykeforsikring vil øke med 29 millioner. Men ordningen kommer ikke til å fange
opp alle. Om ti år vil fremdeles 25 millioner mennesker stå uten dekning. Her
kommer tilhengere av å forbedre systemet til å stå steilt mot dem som vil
redusere kostnadene. USA vil etter alt å dømme få en helsereform, men det er
ennå for tidlig å si hva som til slutt blir vedtatt. Verdens beste barneland? 

FNs barnerettskomité har for aller første gang sendt et medlem til Norge for
selv å høre hva barn har å si om å være liten i landet vårt. Det er fort gjort å
trekke på skuldrene og avfeie besøket: Skulle ikke verdens beste land å bo i
også være det beste barnelandet? Selvsagt burde vi det. En velferdsstat som
forvalter store økonomiske ressurser, og som har hatt en barnelov helt siden
1981, burde være best i klassen, også på dette området. Og i forhold til barn i
svært mange andre land, er norske barn ytterst privilegerte. De aller fleste
barn blir hørt, sett og beskyttet. Men det er ikke selvsagt at vi automatisk er
det mest barnevennlige landet, selv om vi er best i voksenklassen. I
Fafo-rapporten om barnefattigdom som ble offentliggjort tidlig i september, kom
det frem at mens Norge blir rikere, lever stadig flere av våre barn i fattigdom.
Aller verst er forholdene for barn som har innvandrede foreldre. I tidligere
rapporter har FNs barnerettskomité kritisert Norge for ikke å vurdere barn som
selvstendige vesener i asylsaker. Denne uken har barneombud Reidar Hjermann
overfor det besøkende komitémedlemmet lagt særlig vekt på barn i fengsel. Da han
i september presenterte barneombudets rapport til barnekomiteen, fremhevet han
også krisen i barnevernet, samt forholdene for barn på flukt. Alt svært
betimelig. I vår satte Aftenposten søkelys på UNEs praksis med å la enkelte unge
jenter få bli i Norge, fordi de ellers kunne risikere kjønnslemlestelse. Det er
helt i tråd med barnekomiteens klare beskjed om at barnets beste er viktigere
enn innvandringspolitiske hensyn. Likevel ga både daværende inkluderingsminister
Dag Terje Andersen, Høyres innvandringspolitiske talsmann Bent Høie og Frps
talsmann Per Willy Amundsen klart uttrykk for at slike jenter ikke skal kunne
finne beskyttelse i Norge. Også de frivillige organisasjonene, som leverer sin
egen rapport til Genève, har vært bekymret for forholdene for barn på flukt.
Disse bekymringene kan bli sterkere når Regjeringen har gjennomført de varslede
innstramningene i asylpolitikken. Over nyttår skal norske myndigheter møte
FN-komiteen i Genève for å diskutere situasjonen her i landet. Skal Regjeringen
vise at den tar de utsatte gruppenes situasjon alvorlig, forventer vi at
barneministeren ikke sender sine underordnede, men selv stiller opp. Det vil i
så fall være første gang en norsk barneminister tar seg det bryet. Velfortjent 

Forskningsrådet delte onsdag kveld ut to sentrale priser i norsk
forskningsverden: Fredsforskeren Nils Petter Gleditsch fikk rådets pris for
fremragende forskning, mens paleontologen Jørn Hurum fikk Forskningsrådets
formidlingspris. Vi gratulerer begge med velfortjent anerkjennelse. Gleditsch
har i flere tiår vært en av Norges fremste samfunnsforskere, med stor produksjon
av høy kvalitet og med internasjonal tilnærming. Med rette fremhever juryen at
hans forskning alltid har fulgt et spor som har vært relevant for den samtidige
politiske debatt, fra ikke-vold, militær etterretning, demokratiforståelse og de
siste årene: Miljøutfordringene. Jørn Hurum får prisen for sin formidling
gjennom en årrekke, men ble for alvor kjent på forsommeren i år da han maktet å
sette i gang et formidlingsapparat uten like. Bok, vitenskapelig artikkel,
dokumentarfilm og web-lansering gjorde fossilet Ida verdenskjent på få uker.
Hurum ble kritisert for å overselge funnet og for å gi uttalelser til mediene
som det ikke var forskningsmessig dekning for. Kritikken er ikke irrelevant, men
kan også rettes mot oss i mediene, som ikke er vant til å møte en så
profesjonell oppmerksomhetsstrategi fra naturvitenskapelig hold. Uansett
forringer ikke kritikken den entusiasme og fortellerglede Hurum sto frem med, og
hans ønske om å nå ut til et stort publikum. Han maktet å synliggjøre forskning
og kunnskap på en helt ny måte. Det er absolutt en pris verdt. Pressens kamp 

Sammen med Danmark, Finland, Sverige og Irland inntar Norge førsteplassen på den
årlige rangeringen av pressefrihet fra organisasjonen Reportere uten grenser. I
likhet med FN-kåringen om hvilke land som er best å bo i, er listen en
påminnelse om at Norge er plassert i et fredelig, privilegert og lettstyrt
hjørne av verden, med sterke institusjoner og rettstradisjoner, og med stor grad
av tillit mellom statsapparat og befolkning. Det er under slike betingelser
pressefriheten blomstrer, mens styresett uten demokratisk legitimitet
undertrykker mediene. Oversikten lages ut fra opplysninger om lovgivning,
overgrep mot journalister, og på grunnlag av omfattende spørreundersøkelser om
journalisters arbeidssituasjon. Feilkilder finnes, men indeksen gir utvilsomt en
tankevekkende oversikt over utviklingstrekk i ulike land. De første 13 land på
listen er alle europeiske, men vi merker oss at Silvio Berlusconis Italia, et av
EUs opprinnelige medlemsland, nå har sklidd helt ned på 49. plass og må se unge
demokratier som Mali, Sør-Afrika og Ghana foran seg. Israel faller voldsomt som
følge av medierestriksjoner under krigen i Gaza, fra 46. til 93. plass, og er
ikke lenger det land i Midtøsten med størst pressefrihet. Både Kuwait, Libanon
og De forente arabiske emirater scorer høyere. Nok en gang blir det dokumentert
at krig ikke bare handler om døde, sårede og materielle skader. Krigens offer er
også friheten til å rapportere om den. Grafsing kan være uunngåelig 

- Grafsing og kjendishysteri, sa direktør i Datatilsynet, Georg Apenes, i går om
de offentlige skattelistene som nå sorteres og utnyttes på stadig nye måter.
Offentliggjøringen av skattelistene var også tema i spontanspørretimen i
Stortinget i går. Det er nå mer alvor og temperatur over den årlige debatten om
hvorvidt skattelister bør offentliggjøres. Den digitale revolusjonen åpner for
stadig nye muligheter, som nettavisene utnytter på kreative måter. Utbruddet til
Apenes gir likevel liten veiledning i hvilke løsninger som bør velges. De
største farene ligger på et annet plan, i muligheten for å koble
ligningsinformasjonen med andre personopplysninger. Det vi egentlig står
overfor, er en tilspisset konflikt mellom åpenhet og personvern - to prinsipper
som begge er viktige. Vi kan se konturene av et overvåkingssamfunn hvor ikke
bare staten, men også innbyggerne selv og kommersielle aktører samler og
systematiserer data om andre, i både bilder og tekst. Kobling mellom
skatteopplysninger og Facebook-kontakter kan være et slikt eksempel. Det er
dessverre en fare for at de involverte aktørene hver for seg hverken har
oversikt over eller tilstrekkelig omtanke for hva de samlede virkningene kan
bli. Ny teknologi som gjør overvåking av kommunikasjon og ytringer enklere, gjør
det mer fristende å gå på tvers av viktige prinsipper som vern av privatlivets
fred. Likevel vil vi advare mot å innskrenke tilgangen til skattelistene.
Ordningen med offentlige skattelister er en rotfestet tradisjon som tjener
viktige formål. Det er ikke enkelt å trygge legitimiteten til at nesten
halvparten av de samlede inntektene i landet kreves inn av staten og fordeles
over offentlige budsjetter. Det stiller store krav til innsyn og offentlighet.
Tilliten til at det er en rimelig sammenheng mellom inntekt, formue og skatt
ville neppe være like sterk hvis opplysningene ble gitt i anonymisert form.
Åpenheten som vi har hatt i Norge om disse spørsmålene, kan også sees som del av
en politisk kultur som vektlegger idealet om små inntektsforskjeller. Samtidig
må man være seg bevisst at den teknologiske utviklingen gjør at det vil åpne seg
stadig nye muligheter for misbruk av personopplysninger. Dette gjelder ikke bare
ligningsdata. Disse utfordringene bør behandles konkret, med sikte på finne frem
til virkemidler som er mest mulig målrettet og avgrenset. Slik kan konflikten
mellom åpenhet og personvern dempes mest mulig. Kollektiv slendrian 

Buss, trikk og T-bane har fått fem millioner kroner i bøter av Ruter i år for
feil, mangler og slendrian. Selskapet har hittil i år mottatt 50000 klager - en
dobling i forhold til i fjor. Det samme gjelder reisegarantikrav (utlegg til
taxi ved store forsinkelser). Økningen i antall beklagelser til moderselskapet
Ruter skyldes hovedsakelig to forhold: Økning i antall reisende - vel 7 prosent,
og snøproblemer, og da særlig på T-banen vinteren 2009. Innstilte avganger
utgjør størstedelen av de fem millioner kroner selskapene har måttet punge ut
med bøter. Reisegarantien ble i utstrakt grad brukt av passasjerer som hadde
krav på refusjon ved forsinkelser. Men sjåførenes kjørestil, renhold og kundenes
generelle opplevelse av en tur med kollektive transportmidler er problemområder
Ruters selskaper sliter med. Ruter har fått flere klager fra misfornøyde
passasjerer. Noen av dem har fått varige skulderskader etter uvøren kjøring av
sjåfører. Klagelisten blir lengre hver eneste dag. Ifølge kvalitetsansvarlig i
Ruter, Marit E. Leite, er selskapene svært opptatt av kjørestilen. Både med
hensyn til energiforbruk, skader på materiell og kundenes tilfredshet. Det er
mulig at systemet som med 17 millioner kroner i bonuser til selskapene som går
til velferdstiltak for de ansatte, har bedret servicen til kundene.
Bonusutbetalingene er blant annet basert på punktlighet. Men det formidable
antall klager og de påfølgende bøter på 5 millioner kroner, forteller at
situasjonen for de kollektive transportselskapenes kunder langt fra er
tilfredsstillende. Kollektivtilbudet i Oslo-området er blitt bedre de siste
årene. Men det er nødvendig at kollektivselskapene hele tiden er opptatt av å
utbygge og forbedre systemet. Målsettingen må være et konkurransedyktig
kollektivtilbud som kan demme opp for privatbilismen. Ennå er det langt frem.
Grunnleggende tillitssvikt 

Riksrevisjonens kritikk av Arbeids- og velferdsetaten (Nav) i rapporten om
statsregnskapet for 2008 er noe av det alvorligste som noen gang er skrevet fra
det hold om svikt i norsk forvaltning. Når Riksrevisjonen skriver at den ikke
kan «bekrefte Arbeids- og velferdsetatens regnskap for 2008», betyr det i
virkeligheten at Stortingets eget kontrollorgan ikke kan anbefale at landets
nasjonalforsamling godkjenner en tredjedel av utgiftene på statsregnskapet.
Dette innebærer en grunnleggende svikt i tilliten til en av bærebjelkene i det
norske velferdssamfunnet. Det kan hverken Regjeringen eller Nav leve med over
tid. Situasjonen I Nav er ikke bare alvorlig fordi en så stor andel av statens
midler forvaltes uten tilfredsstillende kontroll. Det er enda mer beklagelig at
svikten går hardest ut over grupper i befolkningen som er mest avhengig av at
det offentlige velferdsapparatet fungerer etter hensikten. Ifølge Riksrevisjonen
har en rekke stikkprøver avdekket vesentlige feil i behandlingen av enkeltsaker.
Det betyr blant annet at brukerne av Navs tjenester ikke har mottatt de
utbetalinger de har krav på, og at Navs internkontroll ikke har oppdaget
feilene. Riksrevisjonen påpeker også alvorlige forsinkelser i oppfølgingen av
sykemeldte og gjennomføringen av det planlagte arbeidskvalifiseringsprogrammet.
Fordi mye av svikten skyldes at Navs IKT-systemer ikke fungerer
tilfredsstillende, og at store deler av etatens personale ikke har fått
tilstrekkelig opplæring, er det all grunn til å frykte at det vil ta lang tid å
rette opp de alvorlige feilene. Det er uakseptabelt at brukerne på Navs
lokalkontorer i kommunene i altfor mange tilfeller møter saksbehandlere som ikke
har den nødvendige kompetanse. Riksrevisor Jørgen Kosmo understreker at
kritikken ikke først og fremst rammer Navs ledelse og ansatte. Hovedansvaret
ligger hos politikerne som har hatt hastverk med å innføre en reform som på
ingen måte var tilstrekkelig kvalitetssikret. Dermed blir det også politikernes
ansvar, og i første omgang Regjeringens plikt, å få ryddet opp i en tilstand det
norske samfunn ikke kan være bekjent av. Arbeidsministeren er politisk ansvarlig
for Nav. De statsråder som ledet departementet i den perioden kritikken gjelder,
er nå gått av. At de har etterlatt seg et system som er beheftet med så store
svakheter, stiller statsministerens beslutning om å la den nye arbeidsministeren
vente i to måneder med å tiltre, i et enda underligere lys enn tidligere.
Regjeringen har ikke råd til å bli oppfattet som om den ikke tar utfordringene i
Nav tilstrekkelig alvorlig. Nådeløst bra 

Norwegian gjør det nådeløst bra. I går leverte selskapet sitt beste resultat
noensinne, med et overskudd i 3. kvartal på en halv milliard kroner. Selskapet
satser på utskifting av flyparken og utvider virksomheten. Kontrasten til SAS
kan nesten ikke være større. Selskapets siste kvartalsresultat var et underskudd
på vel en milliard kroner. Det er langt fra sikkert at selskapet har råd til å
fornye flyparken i tide. Datterselskapet i Norge er omgjort til en filial som
langt på vei sentralstyres fra Stockholm. SAS' problem er at selskapet har vært
rigget for medvind. Tidene var lenge så gode at de ansatte kunne tillate seg å
spre seg på nærmere 40 fagforeninger som ofte har konkurrert med hverandre. Og
svensker, dansker og nordmenn kunne leke landskamp når oppgaver skulle fordeles.
Derfor var Norwegians suksess nesten sikret i det øyeblikk Konkurransetilsynet
greide å skaffe nykommere i flybransjen tilnærmet samme konkurransevilkår som
SAS. Norske flykunder har grunn til å være takknemlig. Men nå er det like mye
Norwegian som må passes på. Derfor er det nå SAS man bør ønske lykke til. Men
hvis SAS skulle forsvinne, vil andre selskaper komme til. Norge har noen av de
mest trafikkerte flyrutene i Europa. Det gjelder bare at nykommere fortsatt får
gode konkurransevilkår. Og trafikktilbudet på ulønnsomme ruter i utkanten kan
settes ut på anbud. Staten trenger ikke være medeier i SAS. Krevende psykisk
helse 

Flere psykisk syke. 

Lav selvfølelse. 

Vil bli sett. 

Angst. 

Negative tanker. 

Krav. 

Mer tydelige. 

Det gode liv. 

Krever mot. 

Våre politikere må ha mot til å endre kursen i en retning av å gi folk en
følelse av å være verdifulle og ønsket. 

Depresjon handler om negative tanker, skriver Geir Sørlie. 

Stadig flere blir syke og uføre på grunn av psykiske lidelser, og mistenkes
samtidig for trygdemisbruk og lav arbeidsmoral. Dagbladet fastslår på lederplass
28. juli i år at angst og depresjon er vår nye folkesykdom. Aftenposten setter
nesten daglig fokus på psykisk helse. Halvparten av alle nordmenn vil få
alvorlige psykiske problemer i løpet av livet ifølge Helsedirektoratet.
Statsministeren uttrykker i Aftenposten 14. oktober stor bekymring for veksten i
folketrygdens utgifter, men sier samtidig at Regjeringen ikke finner klare
årsaker. Det er særlig økningen i antall uføre og utgiftene i forbindelse med
sykdom som bekymrer. Økningen skyldes i stor grad psykiske lidelser, og unge
rammes i større grad enn før. 

Psykologer sier at selvfølelse er følelsen av å være ønsket og verdifull. De
sier at vår nye folkesykdom er lav selvfølelse, som betyr at vi ikke føler oss
verdifulle og ønsket. Lav selvfølelse, angst, depresjon, andre psykiske lidelser
og utrygghet hører nøye sammen. Det er vår tids største utfordring å forstå og
erkjenne dette. Lav selvfølelse er årsaken til vold, urett, kriminalitet,
rasisme, sykdom og fattigdom. Mennesker med lav selvfølelse erstatter
selvrespekt med selvforakt, og mister dermed ikke bare respekten for seg selv,
men også respekten for andre. De har ikke evne til empati, evnen til å kunne
forstå og leve seg inn i andre menneskers virkelighet. Over 80 prosent av vår
adferd er styrt av ubevisste tanker og handlinger, og disse er vi ikke
oppmerksomme på. Vi skjønner derfor ikke hva som motiverer og påvirker vår
adferd. Årsakene til dette finnes i hvordan vi har opplevd barndommen og hvilke
oppfatninger vi ubevisst har fått av oss selv og omverdenen. Det er i barndommen
vi utvikler vår personlighet, utvikler følelsene våre og ubevisst utvikler
strategier for å overleve. 

Barn trenger trygghet, foreldre som har tid, følelsesmessige relasjoner og et
miljø der de kan lære, prøve og feile, uten å bli straffet, men veiledet. De
skal ha åpenhet, tillit og respekt og skal ikke påføres krav og
skyld-/skamfølelse. Barn med lav selvfølelse vil ved å bli utsatt for skyld og
skam, få bekreftet at de ikke er bra nok og påta seg skylden for andres
problemer. De vil også ubevisst utvikle strategier for å overleve, de vil
kompensere den lave selvfølelsen. Fordi de vil bli sett uansett. De vil prøve å
skaffe seg beundring, forakt eller avsky. 

Samfunnet dyrker rikdom og omfavner de som «har gjort det bra». Derfor jager vi
penger, makt, status og en fin fasade. Men under denne jakten blir vi
selvopptatt, vi blir aldri fornøyd, vi vil ha mer, og grådigheten får utvikle
seg. Vi mister evnen til å glede oss over det vi har og overser meningen med
livet; å gi uten å kreve, samtidig som vi føler oss ønsket og verdifulle. Vi
mister hjertet vårt, vi mister evnen til empati og evnen til å bry oss. Samtidig
får angsten rotfeste i oss. Vi får angst for å miste det vi har, for ikke å være
bra nok, for ikke å bli verdsatt, for å gjøre feil og for å bli avvist. Angsten
påfører oss også somatiske lidelser. Mange kroppslige lidelser skyldes angst og
blir dermed feilbehandlet i helsesystemet. Angst, uro og utrygghet lindrer vi
blant annet ved å misbruke rusmidler. Rus gir ro i sinnet og bedøver sjelen. Rus
øker selvfølelsen, fjerner hemninger og gjør oss oppstemte. 

Depresjon handler om negative tanker. «Det er min skyld» eller «jeg er ikke bra
nok» eller «dette klarer jeg ikke, det kommer til å gå galt». Tankene kommer i
korte glimt fra vårt indre, og vi må ha kontakt med vårt indre for å fange dem.
De færreste av oss har slik kontakt, fordi vi lever i mangel på tid og evne til
å reflektere, og uten kontakt med våre følelser. De ubevisste, automatiske
tankene og handlingene styrer vår adferd. Deprimerte mennesker mister interesse,
evne til å glede seg og lysten til sosialt samvær med andre. De ser på seg selv
som mislykkede, omverdenen som kjedelig og meningsløs, og på fremtiden som
dyster, trist og uten håp. 

Er det slike mennesker samfunnet vil ha? Et samfunn som vil ha vekst. Når har vi
nok, når skal vi legge om kursen og dyrke verdier som glede, fellesskap,
rettferd, omsorg og menneskeverd? Vi lever i verdens rikeste land, og vi har
ikke rett til bolig, arbeid og omsorg. Likevel kreves det at vi skal bidra,
prestere og konkurrere. Vi blir gjort til gjeldsslaver for å kunne bo, og dermed
til lønnsslaver for å betale gjeld. Og alt er overlatt til markedet, til
konkurransen og spekulantene. Er det merkelig at vi blir urolige og engstelige,
redde for ikke å klare oss og ikke være bra nok? 

Våre politikere forstår ikke årsakene til at sykefraværet og antall uføre øker.
Hvorfor spør de ikke fagekspertisen? De som er eksperter på menneskesinnet og
menneskelig adferd, psykologene og psykiaterne. Psykiatriens oppdrag er å få
folk tilbake i arbeid. Ikke å gjøre folk friske, eller peke på årsaker. Når
journalister, engasjert i psykisk helse, spør fagekspertene om årsaker svarer de
ofte svært utydelig. Som «at gode og nære relasjoner er viktige» eller «at vi
lever i et samfunn der det kreves mye av den enkelte». De må bli mer tydelige,
men kanskje har de ikke blitt spurt? Dersom de svikter sin gjerning i denne
sammenheng, svikter de ikke bare samfunnet, men de svikter også seg selv. Å
finne ut av hvem man er, er smertefullt. Det krever mot. Livsløgner kan bli
avslørt, mange må kanskje erkjenne at virkeligheten er annerledes enn man
trodde. 

Mennesker med høy selvfølelse, lever gode liv. De takler motgang, og de streber
ikke etter status og penger. De misbruker ikke rusmidler, de stjeler ikke, de
bedrar ikke, og de innordner seg lover og regler. De gleder seg, de arbeider med
iver og interesse og de lever nøysomme og anstendige liv. De respekterer andre,
og er opptatt av rettferd og likeverd. De har skjønt at alle mennesker er
viktige og at ingen er mindre verdt enn andre. Er det ikke slike mennesker og
slike verdier vi vil dyrke? Vil vi ikke da få et annerledes samfunn? Et samfunn
med mindre kriminalitet, sykdom og vold, høyere sysselsetting, likelønn, færre
fattige og ensomme, og mennesker som lever i større forståelse med hverandre? 

Våre politikere står overfor en gedigen oppgave, en oppgave som vil kreve enormt
mot. Mot til å endre kursen i en retning av å gi folk en følelse av å være
verdifulle og ønsket. Det er ikke nok å si at alle er likeverdige, folk må også
ha følelsen av å være det. Det vil kreve en annen politikk, en annen bruk av
ressurser, dyrking av andre verdier og mange upopulære avgjørelser. Er dette
utopi? Det er lov å håpe. Med tanke på de neste generasjoner. Uten politisk
effekt 

Hver gang det smeller i Midtøsten, skynder man seg å skru på autopiloten her
hjemme: Hvor skal jeg legge meg for å være riktig plassert i det norske
politiske landskap? 

Diskuter saken med Janne Haaland Matlary fra kl. 15! Denne navigasjonsøvelsen er
særdeles unyttig: «hvem som er verst»-analysen gir ingen løsning. Derimot er det
interessant å analysere om partenes militærmaktbruk er del av en politisk
strategi. Dessverre er den ikke det: Hamas og Hizbollah er geriljaer som går i
sivil, angriper sivile og gjemmer seg og sine våpen blant sivile. Sivile rammes
derfor i kamper mellom Hamas og Israel. Kun Israel må forholde seg til krigens
folkerett fordi det er en statspart og kjemper i uniform. Det etiske ansvar hos
Hamas som krigfører er det ingen som snakker om. Tvert om er det nesten som om
man beklager at de har så dårlige våpen. Hamas tar ingen hensyn til noen som
helst regler for krigføring, men bruker kynisk egne sivile som sitt skjold. Den
politiske hensikt er å utslette Israel. Dette er neppe et
forhandlingsutgangspunkt. Men også Israel bruker sin våpenmakt uten politisk
strategi. Hensikten med å bruke militærmakt er alltid politisk, men her er den
kontraproduktiv i forhold til det politiske formålet. Den rammer ikke Hamas'
evne til å avfyre raketter mot Israel presist, rakettavfyringene fortsetter. I
stedet rammer den ikke-legitime mål i stor grad. Dette gir en ytterligere
radikalisering av palestinere og den arabiske verden. Skulle Israel ha en
strategi for maktbruk som en integrert del av en strategi, måtte Hamas'
rakettskyting bekjempes med vesentlig mer presise midler, dvs. spesialstyrker. I
stedet velges konvensjonelt angrep med flybomber, som må ramme sivile i et
«fengsel» som Gaza. Dessuten mangler Israel helt en strategi for incentiver til
moderate palestinere. I de okkuperte områdene trakasseres alle over samme lest.
Den israelske militærmakten brukes derfor uten politisk effekt - noe som er den
verste måte å bruke et så brutalt virkemiddel på. Det er kun USA som kan bevege
Israel, fordi det alene besitter den militærmakt som kan garantere dette. Israel
har igjen tapt «mediekrigen». I 2006 i Libanon var det harde konvensjonelle
angrep med overlegen styrke, men tap av all legitimitet. Det samme skjer nå. Det
ser ikke ut til at Israel bryr seg om dette. Militær «fremgang» er viktigere.
Det er ingen tegn til at Genève-konvensjonene spiller noen reell rolle. Derved
tapes også vestlig opinion. Det er ikke mulig å bekjempe en gerilja med
konvensjonelle angrep dersom de sivile ikke kan skilles ut og skjermes, for
geriljaen støtter seg alltid på folket. Et folk som bombes av motstanderen, vil
selvsagt støtte geriljaen. En geriljakrig handler om «hearts and minds» og om
presise nålestikk mot geriljaens våpen. Israel har rett til selvforsvar. Hamas
ville ikke fornye våpenhvilen. Enhver regjering må som første plikt sørge for
egne borgeres fysiske sikkerhet, og det ikke bare i et valgår. Men en politisk
løsning forutsetter «live and let live», og dette er kun mulig dersom Hamas
velger PLOs vei. Det ville underminere Hamas i forhold til Fatah. Midtøsten
preges politisk av krigslogikk. Israel har én prioritet: Fysisk sikkerhet
gjennom militær overlegenhet. Men en slik overlegenhet gir ingen politisk
gevinst, fordi militærmakten ikke kan omsettes i politisk makt annet enn
innenriks, og bare for en kort stund fordi løsningen uteblir. Løsningen betinges
av sikkerhetsgarantier for Israels eksistens. Det er kun USA som kan bevege
Israel, fordi det alene besitter den militærmakt som kan garantere dette. Dagens
krigføring er tragisk også fordi den er så bortkastet. Diskuter saken med Janne
Haaland Matlary fra kl. 15! Verdirelativismen som problem 

Etisk riktig. Erling Fossen vil ha mange «historier» fra forskjellige
synspunkter om krigen. Det er et problem hvis det skal erstatte objektive fakta.

Debatten om motstandskampen nylig viste seg å være en debatt om etikk, dvs. om
det fantes en riktig og feil side. Min kollega Thomas Chr. Wyller påpekte dette,
og fikk til svar av Erling Fossen at han må innse at den subjektive opplevelsen
av fedrelandskjærlighet var like sterk hos NS-medlemmet som hos motstandsmannen.
Men det er jo ikke interessant hva den subjektive opplevelsen er, derimot hva
den objektive realiteten dreide seg om: Når jeg introduserer ordet objektiv
realitet, er jeg ikke politisk korrekt. Fossen vil ha mange «historier» fra
forskjellige synspunkt om krigen. Hvis dette er en erstatning av objektive fakta
eller objektivt rett og galt, er det et problem. Tesen i tiden er at det ikke
finnes noe objektivt, bare subjektive opplevelser av verden. Det kan derfor
hverken finnes sannhet av etisk karakter eller objektive fakta. Det er ikke noe
som viktigere enn noe annet, enhver har sin versjon av hva som skjedde. Men det
er ikke bare dette som er problemet, men også at etikken selvsagt er avhengig av
hva realitetene er. Men hvis det ikke finnes annet enn «historier» og ingen sann
historie, blir etikken bare subjektiv; i «min verden» var mine valg riktige.
Andre verdenskrig, som enhver krig eller annen hendelse, trenger bare nok tid
til at alle som var med, og som derfor så krigen fra sitt emosjonelle og
engasjerte utgangspunkt - og derfor tror de gjorde noe objektivt riktig eller
galt, er dødd ut. Den relativistiske posisjonen er lett å avsløre. En konsekvent
relativist vil jo ikke engang kunne si at det ene er like bra som det andre, for
det fordrer en standard for å måle «brahet». Han ville jo også måtte si at «hvis
du er for slaveri, kan ikke jeg si at det er noe objektivt feil ved det». All
etisk vurdering er basert på faktaanalyse. Det etisk uakseptable ved nazismen
var menneskesynet som forblir ondt, hverken mer eller mindre. Det samme kan man
si om kommunismen, særlig under Stalin. Det er derfor objektivt sett etisk
riktig å bekjempe slike politiske systemer, den gang som nå. Mord på uskyldige,
kulaker eller jøder; kan ikke aksepteres. En ærlig analyse av Sovjet-kommunismen
og nazismen viser oss objektivt sett at slik var disse regimene, og vår etiske
konklusjon gir seg selv. Jeg er bekymret for den utbredte verdirelativisme som
nå er den intellektuelle mote. Taliban innfører nå forbud mot pikeskoler i deler
av Pakistan og dødsstraff for kvinner uten slør. Dette er ondt, hverken mer
eller mindre; ikke et uttrykk for religion eller kultur, og vi har ikke etisk
sett lov til å si at «slik lever de der». Vi har en utenrikspolitikk basert på
objektiv etikk slik den uttrykkes i menneskerettighetene, og de kriger vi er
involvert i dag har en slik verdidimensjon. Det var også en kamp for verdier
andre verdenskrig og den kalde krigen dreide seg om. I Alice i Eventyrland sier
Alice til Humpty: «Når jeg gir et navn til noe, blir det hva jeg kaller det».
Dette er relativismens prinsipp, og det er farlig. Det etisk riktig finnes
objektivt sett, og folk flest vet hva det er. Livet som «story-telling» er
uinteressant for andre enn den som lever i sin egen verden. Kan Obama kutte
klimaets gordiske knute? 

Et håp. 

Stikker dypt. 

Ord og handling. 

Motkreftene er sterke. 

Prisøkninger. 

Kina er nøkkelen. 

Etter at Barack Obama vant valget, har han handlet i samsvar med budskapet i sin
egen bok Mot til å håp. Han har også utnevnt sterke miljøforkjempere til sin
regjering. 

Klimaengasjement. Selv om klimakrisen på sikt er langt alvorligere enn
finanskrisen, er det finanskrisen som fører til rask og målrettet handling fra
regjeringene over hele verden, mens klimaforkjemperne kjemper forgjeves for å
omgjøre kriseforståelse til forpliktende verdensvid handling. Intet skjer, fordi
USA og Kina er på hver sin side av gjerdet. De forurenser like mye, men det rike
landet USA nekter å gjøre noe før Kina er med på laget, og Kina mener at de rike
landene først og fremst USA, må betale både fordi de er rike og fordi de har
forurenset i 200 år. Der står det. EU er på sidelinjen med et litt forlorent håp
om at deres gode eksempel fra Kyoto skal føre til at andre følger etter. 

Klimamøtene i Bali og Poznan på vei mot toppmøtet i København i desember har
vært sterke på retorikk og enighet om at klima er en stor utfordring, men ganske
tomme på handling. Onde tunger hevder at 10000 mennesker etter en uke i Poznan
hadde som eneste resultat at et semikolon ble skiftet til et komma i teksten fra
Bali. Inn i dette fastfrosne systemet er det nå kommet håp med Obama som ny
amerikansk president. Hans miljøengasjement er utvilsomt sterkt, men motkreftene
er sterke, så uten sterke grep fra Obama i samarbeid med Kina, vil trolig
København-toppmøtet bare å bli nok en retorisk oppvisning. Handling vil først
komme når Obama i forkant har fått overbevist kongressen. Vi må derfor følge med
i spillet mellom USA og Kina i løpet av dette året for å se om det blir en
klimaavtale i København, eller om København-møtet ender ut i et ordrikt
kommuniké og et nytt møte om to år etter neste kongressvalg i USA. 

Obamas miljøentusiasme stikker dypt. I boken Mot til å håpe, som han faktisk
skrev selv før han var en stor stjerne på den politiske himmel, erkjenner han
ikke bare global oppvarming som en stor trussel mot vår planet, men også USAs
ansvar for å delta i løsningen. Hans kritikk av kull og oljeselskaper er sviende
og da spesielt mot Exxon, som han nærmest legger for hat. Etter at han vant
valget, har han faktisk handlet ifølge budskapet i sin bok. Han har utnevnt
sterke miljøforkjempere til sin regjering. Den nye energiministeren og
nobelprisvinneren Steve Chu er minst like brennende i sitt engasjement som Erik
Solheim her hjemme. De har forøvrig trolig like store utfordringer i sine
respektive regjeringer med å gjøre omforenede miljømål om til effektive, men
dessverre upopulære handlinger. 

Hans ordbruk i tiltredelsestalen var nok en bekreftelse. Referanse til at nå
fikk vitenskapen få sin riktige plass, var en sterk tilbakevisning av
benektelsen av klimafakta i Bush-administrasjonen. Enda sterkere var hans
påstand om at måten vi bruker energi på gir styrke til våre fiender og truer vår
klode. Lekkasjene på hans egen pakke for finanskrisen viser en satsing på 350
mrd. kroner, eller et halvt norsk statsbudsjett på miljøtiltak.
Bush-administrasjonens tak på bilutslipp i 18 stater er løftet. Obama er sterk
både i ord og handlinger, men han får ikke noe gjennombrudd uten støtte fra
republikanerne, USA er jo et demokrati. 

Obama har ikke de 60 stemmene i senatet som skal til for å tvinge frem en
avstemning, og vi må i vår begeistring ikke glemme at 46 prosent stemte på
republikanerne, og de stemte nå mot Obamas siste pakke i representantenes hus.
Alle presidenter, fra Nixon, har snakket varmt for energiuavhengighet for USA,
og Clinton var i tillegg for fornybart energi, men hittil har alle hatt til
felles at det er blitt med ordene. Selv om mange amerikanske velgere stemmer for
fornybar energi og frihet fra Midtøstens olje, mener de samme velgerne noe annet
når de står ved bensinpumpene som forbrukere, og skal betale. Clinton erfarte
dette da han støttet Kyoto-avtalen, men måtte stå overfor verden med halen
mellom bena etter at kongressen forkastet hans forslag. Obama vil sikkert ikke
forskusle politisk kapital ved å inngå en avtale i København uten at han i har
ryggdekning fra kongressen i forkant. Fire-fem stater i USA har kull som sin
hovednæringsvei, og i krysspresset mellom nedleggelse av lokale arbeidsplasser
og å redde kloden en gang i fremtiden, er det ingen tvil om at hensynet til
lokale arbeidsplasser vil vinne. 

Direkte prisøkninger på bensin eller elektrisitet etter direkte pålegg fra
politikere, er en sikker søknad om å få slippe å ha makten etter neste valg.
Prisøkning på bensin er omtrent like populært i USA som høyere priser på strøm
er i Norge, og begge steder fører for lave priser til sløseri og økte utslipp.
Løsningen er indirekte prisøkninger gjennom tvungen innblanding av grønn energi
for kraftselskaper, kvotehandel og andre mekanismer som øker energiprisene uten
at regjeringen får skylden. 

Kronargumentet i kongressen mot en ny og sterkere avtale enn Kyoto i København
er likevel: Hvorfor skal vi (USA) betale mer for vår energi når Kina slipper
unna, og forurenser like mye. Kina slipper sikkert ut mer enn USA i dag, men
hevder på sin side at USA både har forurenset i nesten 200 år, og at de slipper
ut fire ganger så mye pr. innbygger. Nå får vær så god USA betale for rensing
også i Kina, både for å gjøre opp for gamle synder, og fordi en reduksjon er et
gode ikke bare for Kina, men for hele verden. Hvis Obama kan klare å inngå en
gjensidig forpliktende avtale med Kina før toppmøtet i København hvor også
kineserne dekker en del av kostnadene, mister republikanerne et kronargument.
Kina har jo også vist økende interesse for en miljøavtale i takt med sine økende
miljøproblemer både i forurensing, flommer og ekstremvær. Med sterke incentiver
fra begge sider kan vi håpe på et gjennombrudd i sommer. Den mektige
somalikvinnen 

Det er opplest og vedtatt at ingen er mer undertrykt enn somaliske kvinner. Men
en av de mest innflytelsesrike personene i Somaliland er en enke på 70 år. 

Jeg var nylig noen dager i Somaliland, mest i hovedstaden Hargeisa, og fikk meg
noen overraskelser. Den største sto Edna Adan for. Edna er 70 år og enke. Mannen
hennes var president i Somaliland fra 1993 til 2002. Selv har Edna hatt mange
viktige posisjoner og er kjent for sin kamp mot omskjæring av kvinner. For noen
år siden var hun også utenriksminister i Somaliland. Nå er hun sykehusdirektør
på sykehuset som bærer hennes navn. Edna Adan Maternity Hospital er Hargeisas
flotteste sykehus, grunnlagt av Edna, og blir i stor grad finansieres av henne
og hennes kontakter. Selv bor hun i en leilighet på sykehuset, noen få meter fra
kontoret der hun styrer det meste med et sterkt engasjement. Jeg skal innrømme
at møtet med Edna overrasket. Mye har vært sagt og skrevet om den sterke
undertrykkingen av somaliske kvinner, senest av Amal Aden i A-magasinet 6. mars.
Jeg påstår ikke at det som sies er usant, men Edna er i hvert fall et bevis på
at en kvinne kan få mye makt og innflytelse også i et samfunn der somalierne er
i stort flertall. Å rusle rundt i Hargeisa som utlending med lyst hår var
interessant. Flere ganger ble jeg kontaktet av somaliere som ville fortelle meg
at jeg var trygg og som takket for Norges innsats på Afrikas horn.
Terrorangrepet som rammet byen i oktober i fjor hadde skuffet og frustrert store
deler av befolkningen. Det er lite klokt å fremstå som ytterliggående somalisk
muslim. Mange i Somaliland kan ikke fordra terror og misliker sterkt politisk
islamisme. Selv om Somaliland formelt har vært en del av Somalia siden 1960,
fungerer området i dag som en selvstendig og ganske stabil republikk. Landets
grenser er ganske identiske med britenes tidligere protektorat, mens det
borgerkrigsherjede Somalia tidligere var italiensk koloni. I Somaliland er målet
å bli anerkjent som et uavhengig land - hva enn som skjer med fredsprosessen
lenger sør. Mens hijabdebatten fortsatt pågår i Norge, kan jeg rapportere at de
fleste kvinnene var tildekket, men få brukte niqab - plagget som skjuler alt
unntatt øynene. Det interessante var at akkurat disse kvinnene stort sett gikk
sammen med kvinner som var mindre tildekket. Jeg kunne altså ikke registrere
uniformering blant somaliske kvinner. Derimot kunne jeg se kvinner som ikke var
tildekket. De var neppe somaliere. For også i Somaliland finnes innvandrere -
for eksempel fra Etiopia. Om de opplever ubehageligheter fordi de ikke dekker
seg til, vet jeg ikke. Hargeisa fremsto langt mer harmonisk og trygt enn jeg
hadde forestilt meg. Byen har mange flotte hus, som det sies er bygd av
somaliere i utlandet som drømmer om å vende tilbake. Men idyllen er slett ikke
fullkommen. Det er fattigdom, grensekonflikter og vannmangel. Valutaen er
håpløs. Betaler du en dollar for en liten cola, får du igjen tusenvis av
Somaliland-schilling. Ikke en eneste minibank finnes i Hargeisa. Skal du forlate
landet med fly, er Daallo Airlines eneste alternativ. Da må du gå om bord i
gamle russiske propellfly uten fungerende seter, sikkerhetsbelter eller
bagasjehyller. Men frem kommer du. Til eneste mulige destinasjon: Djibouti.
Høfligheten er borte 

Kvaliteter 

Edelt eller vulgært 

God og dårlig 

Dyder 

Selv den ytre form for dannelse, høfligheten, er stort sett borte i Norge. 

Ukjent begrep. Norge i 2009 er blitt et samfunn der dannelse er et nesten ukjent
begrep. Dannelse er et annet ord for kultivasjon og foredling. Dannelse holdes
ikke lenger opp som normen, som det man bør strebe etter. Før var det et
dannelsesideal, helt konkret det som ble formidlet gjennom utdannelse i fag som
historie og filosofi. 

En dannet person har respekt for andre mennesker, noe som vises gjennom
tiltaleform, omtenksomhet, interesse for den andre, evne til empati og
solidaritet. Det dreier seg altså om menneskelige kvaliteter som også vises i
ytre oppførsel. Men selv når den indre dannelse mangler, er høflighet
kultiverende i et samfunn. Nordmenn i dag er ofte uhøflige, er mange
utlendingers dom. Nordmenn trenger seg på i stedet for å la folk komme av trikk
og buss, vi er aggressive, vi er altfor direkte i vår tiltale og går rett på sak
i alle sammenhenger. Direkte tale er jeg selv en sterk tilhenger av, men det å
vite når den er på sin plass er en kunst. Jeg tror problemet dypest sett har å
gjøre med en relativisme i alt som har med kunnskap og moral å gjøre. Dannelse
kombinerer begge. Hvis humanistisk kunnskap ikke er «nyttig», er det liten
interesse for den. «nytten» av filosofi er å kjenne seg selv og hvordan en kan
bli, gjennom å kjenne spesielt filosofi, fra Platon til for eksempel Nietzsche.
Er mennesket et vesen som drives av vilje til makt alene? Eller er det et ideal
man kan strekke seg etter som vi kaller dyder? 

I dag er synet på kunnskap like relativistisk som menneskesynet og moralsynet:
Vi skal ha oss frabedt å bli fortalt hva som er edelt og riktig versus vulgært
eller galt. Hvem er jeg som kan si at Bach er av mer verdi enn popmusikk?
«finkultur» skal vi ikke ha noe av. Bare ordet viser problemet med relativismen,
for bare hvis «alt» er kultur, kan man kalle den tradisjonelle kulturen for
«finkultur». Men kultiverer popmusikk mennesket slik Bach gjør? Jeg vil si at
svaret er nei, men vil straks møte innvendingen at noen liker det, andre noe
annet. Et utsagn om at «Bach løfter sjelen» vil ikke kunne godtas av dem som
mener at «sjel» ikke er et meningsfullt begrep. Om jeg kaller det menneskets
«storhet» som man aner gjennom Bach eller litteraturens klassikere, er det
ukjent for den som aldri har fornemmet det. 

Det finnes standarder for objektiv bedømmelse av kunst og kultur, det finnes
dårlig kunst og god kunst, og man kan lære hva forskjellen består i bl.a.
gjennom å lese kunsthistorie. Ser man på for eksempel Picassos ungdomsarbeider,
ser man et håndverk av ypperste klasse. Det klassiske ideal handler om moral og
menneskesyn: Mennesket kan bli edelt, men også lett forfalle - til å ligge under
for lastene, som det så treffende heter. Det klassiske ideal om dannelse og
kultivasjon påberoper seg to ting: det ene er at mennesket kan defineres
nøyaktig og oppskriften på å bli et edelt menneske også; det andre er at
kunnskapen som trengs for denne foredlingen er den samme for hver generasjon.
Man skal for eksempel lese stoikerne fordi de lærer oss hvordan vi skal
kultivere dyden som kalles «detachment», egen kontroll og uavhengighet av
omgivelsene. Man skal lese antikkens greske filosofer fordi ingen har overgått
Sokrates i analysen av borgerplikt og man skal lese Shakespeare fordi han er
sublim i både innhold og språk. 

Men i dagens Norge anser vi kunnskap som noe skal være instrumentelt nyttig
fremfor noe som danner oss som menneske, og vi har ingen tro på at dannelsens
dyder er objektive og derfor normgivende. Selv den ytre form for dannelse,
høfligheten, er stort sett borte. Noen skatteflyktninger er likere enn andre 

Kreative tilpasninger. 

Beskatt det du får tak i. 

Styring, ikke symboler. 

Flyttemelding. Stein Erik Hagen er i sommer blitt hudflettet fordi han flytter
familien og formuen til Sveits med sin beskjedne skatt. 

Skatteagn. Samtidig berømmes John Fredriksen og Kristian Siem fordi de flytter
sine skip til Norge hvor rederiskatten er minst like beskjeden. Alle tre har
svelget de skatteagn som henholdsvis Sveits og Norge har lagt ut. Den eneste
vesentlige forskjellen er at Hagens virksomheter - i motsetning til Siem og
Fredriksens - betaler store beløp i selskapsskatt i Norge. Mens de tre familiene
får til felles at de hverken betaler formues- eller inntektsskatt til Norge.
Skattesystemet er en krevende balansegang mellom politisk hensyn i form av
fordeling og rettferdighet, og praktiske realiteter i form av mest effektiv
innkreving og minst mulig skadevirkning på samfunnets verdiskapning. Norge
klarer denne balansen bra med en moderat total skattebelastning, samtidig som
nivået tiltrekker nye selskaper til sokkelen og næringslivet på land trives. 

Men skattesystemet er også et signal fra regjeringen til oss om hva de vil vi
skal gjøre. Både Hagen-familien, Kristian Siems familie og Fredriksen-familien
har vist stor kreativitet i sine tilpasninger. Mens Hagen er blitt slaktet, er
Siem og Fredriksen tiljublet. Statssekretær Rikke Lind har demonstrert rødgrønn
politikk kraftfullt ved å invitere Fredriksens flåte hjem. Invitasjonen har
virket, ikke fordi det er utpreget ønske om å bidra til spleiselaget, men fordi
skipene under norsk flagg i praksis er skattefrie. De rødgrønne har demonstrert
sannheten i Bibelens lignelse om den fortapte sønn. Det later til å være større
glede i Regjeringen over den fortapte sønn som vender tilbake, enn over den som
trofast har arbeidet med norsk verdiskapning fra en norsk base. Selv om den
fortapte sønn ikke gir noen skatteinntekter, er den politiske symboleffekten
viktig. Symbolhelter til tross, inntekter gir de ikke. Et sivilisert land kan
ikke drives uten skatteinntekter. Som dommer Learned Hand i den amerikanske
høyesterett observerte: «Jeg betaler min skatt med glede, for den kjøper jeg
sivilisasjon». En stat med for lave skatteinntekter blir så svak at den
inviterer til korrupsjon. 

Men skatten skal ikke bare skrives ut, den skal også inndrives, og da må man
først få tak i skattegrunnlaget. Vår nye globaliserte verden stiller
skattesystemet overfor nye utfordringer fordi en del av skattegrunnlaget nå kan
flytte seg dit hvor skatten er lavest. Dette gjelder i liten grad mennesker,
derfor kan og blir de beskattet tungt. Fast eiendom kan pr. definisjon ikke
flyttes, derfor er de tungt beskattet i de fleste land. Merkelig nok har Norge
motsatt politikk, fast eiendom er så lite beskattet at det faktisk brukes for å
redusere betalbar skatt. Nærings- og finanskapital er derimot svært bevegelig,
og er følgelig svært lett beskattet i de fleste åpne samfunn. Skip har alltid
vært slik, de beveger seg jo nærmest pr. definisjon mellom to land. Som en
konsekvens er skipsfarten i praksis skattefri, selv i europeiske høyskatteland.
Inntil 1980-årene var skipsfartens mobilitet unik for denne næringen, mens i dag
er alle finansaktiva like mobile som skip. Beskatningen av finans- og
næringskapital i Norge gjennom formuesskatten virket fornuftig i en mindre
globalisert verden, men synes i dag mer som en overlevning fra forgangne tider.

Etter valget må den nye regjeringen tenke nøye gjennom signaleffekten av sitt
skattesystem. Det bør mane til handling på klimautfordringen, gjøre
formuesskatten til et verktøy for investeringer i aktiv - ikke død kapital -
samt få flere i arbeid. Økt banksparing ved redusert sats i formuesskatten. I
dag er det bare de som ikke kan regne, som sparer i bank, med 1,1 prosent
formuesskatt å på innskuddet, 28 prosent skatt på renteinntekten og en inflasjon
på 2 prosent er det eneste sikre at bankinnskuddet synker i verdi. Finanskrisen
har vist at bankene trenger langsiktige innskudd. Gjennom endring av
verdsettelsen av eiendom versus nærings- og finanskapital vil lysten til
investeringer i fast eiendom dempes, samtidig som det oppmuntres til
investeringer i næringslivet - og med det sysselsetting. Økt incentiv til arbeid
for trygdemottagere ved å samordne skatt og trygd slik skatten på nytt arbeid
blir under 50 prosent. I dag har en del trygdemottagere over 100 prosent skatt
på inntekt hvis de begynner å jobbe, fordi trygdeinntekten faller mer enn
inntekt etter skatt når de begynner i jobb. Dette er ikke bare et økonomisk
problem, men er også et hinder for integrering av lavt kvalifisert innvandrere.
Reduser CO-2 utslipp ved å ha samme skattesats uansett utslippskilde. I dag
skattes utslipp fra bensin og sokkelen tungt, mens industrien går skattefri. Vi
bør ikke ha et skattesystem som gjør at industrien kan slippe ut sin CO-2-kloakk
gratis. De rødgrønne godkjente miljøbomben Norfrakalk med hele 230000 tonn
CO-2-utslipp uten videre krav. Den neste regjering må i hvert fall sørge for at
slike grove forurensere betaler det de koster storsamfunnet, om vi da ikke
klarer å stoppe dem helt. Kirken som kan avkristnes innenfra 

Kan ikke ekskluderes. 

Redningen. 

Ateister i kirkemøtet? Enigheten virker til å være stor om at det er bra hvis
flere stemmer under kirkevalget i Den norske kirke. Men resultatet kan bli at
ateister tar plass i kirkemøtet. 

Den som vil bli prest eller prost eller biskop i Den norske kirke må forplikte
seg på Bibelen og den lutherske bekjennelse. Om dette fungerer tilfredsstillende
er en annen sak som kan ligge nå. Men for å bli valgt inn i et menighetsråd, et
bispedømmeråd eller - i siste instans - kirkemøtet, stilles ingen formelle krav
til forpliktelse på kirkens grunnlag. Det er nok å være døpt og medlem i Den
norske kirke. Som kjent gjelder det bortimot 80 prosent av innbyggerne i Norge.
En undersøkelse fra 2008 viste at bare 30 prosent av Norges befolkning tror at
Jesus Kristus sto opp fra de døde. En tredjedel var usikre, mens 38 prosent
avviste oppstandelsen. Det betyr at flertallet av medlemmene i Den norske kirke
avviser eller er tvilende til selve påskebudskapet. Men alle de som ikke tror på
oppstandelsen er kvalifisert til å bli leder av kirkerådet - og dermed inneha
den øverste posisjonen i Den norske kirke. Alt de trenger, er et demokratisk
flertall i ryggen. 

Nominasjonskampen i Oslo SV mellom Heikki Holmås og Akhtar Chaudhry i desember i
fjor handlet blant annet om beskyldninger om juks. Ryktene gikk om at mennesker
meldte seg inn i partiet, og fikk stemmerett, selv om de ikke ante hva SV sto
for. Det finnes viktige forskjeller mellom et trossamfunn - som Den norske kirke
- og et politisk parti. Samtidig finnes det en åpenbar likhet: Både
trossamfunnet og partiet har et formelt og tydelig verdigrunnlag. SV har for
eksempel et partiprogram som forplikter ansatte og tillitsvalgte. Og den som
stemmer Høyre har ingen innflytelse over hvem som leder SV. I Den norske kirke
er det annerledes. Der kan til og med den som ønsker å avkristne kirken gjøre
sin innflytelse gjeldende - så lenge vedkommende er medlem. Og ingen kan
ekskluderes fra kirken, heller ikke i ekstreme tilfeller. I svenske Aftonbladet
klaget Patrik Lindenfors i mars over at Svenska kyrkan ikke var i stand til å
kaste ham ut av kirken: «Jeg kommer antagelig til å forlate kirken etter hvert -
jeg har prinsipper. Spørsmålet er om Svenska kyrkan fortsatt har noen. Tillater
de at jeg blir værende; en ateist som aktivt arbeider for å vise hvor falsk
deres lære er?» 

Redningen for Den norske kirke har vært - og vil antagelig være - at det først
og fremst er de som tror på det kristne budskapet som engasjerer seg. Derfor vil
det neppe dukke opp så mange ateister i kirkemøtet med det første. Dette har da
også vært et hovedargument for dem som siden slutten av 1800-tallet har kjempet
for kirkereformer: I praksis vil kirkens aktive få innflytelse over sin kirke.
Men skepsisen har også vært betydelig. Store deler av bedehusbevegelsen har for
eksempel protestert mot en struktur som innebærer at passive medlemmer har
nøyaktig like stor innflytelse over valg av menighetsråd som aktive
kirkegjengere. Mange av oss har slitt med at politikere - ofte med et perifert
forhold til kristen tro - har det øverste ansvaret for en kristen kirke. Men
hvor mye bedre er det at medlemsflertallet avgjør kirkens profil? Forskjellige,
men stadig likere 

Været først 

Samarbeid 

Sett utenfra fortoner nordmenn og svensker seg som nokså like. Vi blir alle
skandinaver. Sett innenfra blir vi nok stadig likere, men forskjellene er
fortsatt betydelige. 

Som direktør for Det Norske Nobelinstitutt har jeg vært på utallige
svensk-norske møter. På et av de aller første kom spørsmålet om den svenske
regjeringens representasjon i Nobelstiftelsens styre opp. Forslaget var at
regjeringens representasjon skulle reduseres fra to til en. På norsk side ga vi
klart uttrykk for at det riktige tallet var null. Vi fikk tilslutning fra en
enslig svenske. På middagen om kvelden kom flere svensker bort til meg og spurte
om vi i Norge virkelig hadde åpne diskusjoner om ting som styret hadde gått inn
for. Jeg måtte bekjenne at det nok hendte. Det er farlig å generalisere om
forhold som varierer fra person til person, men svenskene er stort sett
grundigere og mer systematiske enn oss nordmenn. Vi er gjerne litt mer spontane
og direkte. Svenskene er mer statusorienterte og opptatt av å følge lover og
regler mer strikt. Nordmenn viser fort en litt anarkistisk side. 

Når to nordmenn møtes, taler de først om været, så ofte om hvor i landet de
kommer fra. To svensker vil nok også tale om været først, men vil så kanskje
spørre om hva den andre jobber med. Det er ikke så passende i det mer egalitære
Norge. Å yte service får fort noe underdanig over seg for nordmenn. Det er
derfor mange av oss er så glade for alle svenskene som er kommet hit for å
arbeide innenfor servicenæringene. En typisk svensk kommentar var Carl Bildts
til Gro Harlem Brundtland under folkeavstemningene om EU i 1994 om at hun måtte
dra ut og «opplyse» sitt folk. Det gjorde hun jo definitivt. Det hjalp bare
ikke. I Sverige forventet regjeringen å vinne og den gjorde det. Selv når den
svenske regjeringen møter folkelig motstand, som den gjorde angående både
høyrekjøring og kjernekraft, kan dens standpunkter likevel bli gjennomført, uten
at det holdes ny folkeavstemning. Det er i grunnen litt rart at vi er blitt så
like som vi er, når vår historie er såpass ulik. I Sverige fantes lenge et
sterkt aristokrati. I Norge var det ikke rare greiene, og det lille vi hadde ble
fjernet etter 1814. Sverige hadde en så effektiv embetsmannsstat at det en tid
kunne spille en rolle som europeisk stormakt. I Norge var byråkratiet lenge
danskpåvirket. Det var ikke alle lover og regler som skulle tas helt
bokstavelig. I Sverige var det førende sosialdemokratiet dominert av
intellektuelle og industriarbeidere. Norge var til dels antiintellektuelt og
bønder og fiskere spilte en mye større rolle. I Sverige kunne de nesten legge
ned landsbygda på 1950- og 1960-tallet. Så langt gikk det aldri i Norge. 

Norsk-svensk samarbeid går som oftest greit på det personlige plan. På det
overordnede politiske og økonomiske plan går det ofte dårlig. Det ble aldri noe
nordisk forsvarssamarbeid; nordisk frihandel kom først gjennom den europeiske
integrasjonen. Vi husker alle hva som skjedde med Telia og Telenor. Svenskene
har en naturlig forventning om at de er de ledende i Skandinavia, kanskje ikke
så unaturlig når de har en befolkning like stor som Norges og Danmarks
tilsammen. Nordmenn har lidd av et lillebrorkompleks som i de siste årtier har
gått over til en raskt voksende selvfølelse. Det er ikke alltid så lett, selv
mellom nordmenn og svensker. Skal USA og Kina styre verden? 

Bare to. Stadig flere snakker om at det ikke er G-20 eller G-8 som vil styre
verden, men G-2: USA og Kina. Forholdet mellom de to betyr stadig mer, men de
vil ikke dominere verden sammen. 

Da Hillary Clinton dro på besøk til Kina tidlig i Obama-administrasjonen,
uttalte hun følgende om de spørsmål som hadde betydd så mye i det
amerikansk-kinesiske forhold; menneskerettigheter, Tibet og Taiwan: «Disse
spørsmålene kan ikke få påvirke den globale økonomiske krisen, den globale
klimakrisen og sikkerhetskrisen». Stort klarere kunne det ikke sies at nå måtte
USA konsentrere seg om økonomi, miljø og sikkerhet. Andre ting måtte en bare la
ligge. Og i alle disse spørsmålene sto Kina sentralt. Kineserne selv har lenge
spilt ned sin rolle. Det tradisjonelle perspektivet var å se på Kina som et
offer for vestlige stormakters overgrep. Så ble Kina talsmannen for verdens
fattige, før perspektivet dreide mot Kinas mer eller mindre uunngåelige
fredelige oppstigning. Nå finnes det enkelte referanser til Kina som stormakt,
men de kinesiske lederne føler seg ennå ikke komfortable med slik tale.
Offentlig tar de skarp avstand fra alt snakk om G-2, men det ville være rart om
de ikke privat finner en viss glede i at Kina nå fremstår som en så sentral
makt. USA og Kina er bundet sammen på en forunderlig måte. Den kinesiske veksten
er blitt forsterket av det åpne amerikanske markedet. I 2008 utgjorde den
kinesiske eksporten til USA nesten åtte prosent av Kinas brutto nasjonalprodukt.
Kina, nå verdens ledende eksportør, hadde et enormt overskudd i sin
utenrikshandel med USA. Dette overskuddet ble i betydelig grad brukt til å
finansiere det store underskudd USA hadde på sin betalingsbalanse. Kinesisk
sparing finansierte altså et overdrevet amerikansk forbruk. Den store statlige
og private gjelden i USA var en vesentlig dimensjon i sammenbruddet i den
internasjonale økonomien i 2007-09. Mange har lurt på hvorfor kineserne har
betalt for dette amerikanske overforbruket. På 1990-tallet var den amerikanske
økonomien svært dynamisk; investeringer i USA syntes det eneste riktige. Når
veksten så falt i USA, var nok sikkerheten til de statlig garanterte amerikanske
obligasjoner et vesentlig moment. Viktig var det også at Kina allerede var blitt
så avhengig av det amerikanske markedet og av dollaren, at en nedgang i USA også
ville ramme Kina hardt. De politiske konsekvenser av en kinesisk tilbaketrekning
fra amerikansk økonomi, var også åpenbare. Nå har kineserne begynt å sende ut
forsiktige signal om at dollaren ikke lenger bør ha den dominerende posisjon den
har hatt siden andre verdenskrig. Den kinesiske yuan er allerede i ferd med å
spille en større rolle. Det er slutt på den tid da amerikanerne kunne holde
forelesninger for kineserne om hvordan de burde opptre i internasjonal økonomi.
Nå må Washington gjøre seg attraktiv for Beijing. Skal Kina virkelig spille en
sentral rolle, må den kinesiske valutaen imidlertid gjøres konvertibel. Det vil
bety at den stiger i verdi og at kineserne må revurdere sin sterke vekt på
eksport. Kinesisk sparekapital kan også forsvinne ut av landet. Lite tyder på at
Kina er villig til å foreta en slik revurdering. Det er ingen tvil om retningen.
Kina betyr stadig mer, men tempoet kan lett overdrives. Verden er dessuten
altfor komplisert til at to land alene kan bestemme. USA med svarteper 

Taper igjen. 

Kjennelse. 

Den nye klimaaktivist. 

Velinformert. 

Fra mål til handling. 

Norge utfordres. 

Ny avtale. 18. desember vil verdens øyne være rettet mot København. 12 år etter
Kyoto-avtalen om klimaendringer ønsker verden å se en ny, forbedret og
forpliktende avtale som redder oss alle fra en katastrofal oppvarming av vår
klode. 

Dessverre tyder alt på at selv etter den siste lange nattens forhandlinger, vil
dette bli berget som fødte en mus. En vag avtale om å snakke videre, men uten
forpliktelser, vil bli presentert som en suksess, men er i virkeligheten et
nederlag. USA vil bli sittende med svarteper, den nye helten blir Kina, mens EU
vil kunne stå med rak rygg for sin innsats. Dette er det motsatte av hva verden
ventet så sent som i vår. 

President Barack Obama har utvilsomt et sterkt klimaengasjement. Håpet var stort
etter hans valgseier. Politikkens krokveier har imidlertid gjort forventningene
til skamme. Representantenes hus vedtok i juni en lov om 17 prosents reduksjon i
utslippene i 2020. Men det er stopp i Senatet. Der har senator John Kerry lagt
frem et lovforslag som ikke har sjanse til å bli lov. Obama har brukt opp sin
politiske kapital på helsestriden, så republikanerne kan stemme ham ned uten
fare for kritikk. Det er likevel ikke nok til å hindre loven i å bli vedtatt.
Demokratene kan trolig med et skrik mønstre det nødvendige flertall om de står
sammen. Men 16 demokratiske senatorer kommer fra kullstater. De er ikke villige
til å ofre kullstemmer for klimaet. Noen republikanere kan kanskje stemme for
forslaget om atomkraft kan regnes som lavutslipp, men neppe mange nok. 

Høyesterett har avsagt en dom på at CO er en farlig gass som
Forurensningstilsynet skal kontrollere. Med den kjennelsen i hånd kan
Obama-administrasjonen begynne å gi pålegg til store utslippere som ikke bruker
best mulig teknologi. Som tobakksindustrien har gjort, vil kullselskapene kjempe
mot. De vil oppnå en forsinkelse, men etter noen år vil høyesterettsdommen få
tenner. Obama får gjort noe, men trolig for lite til å gjøre særlig inntrykk i
København. I Kyoto stemte Al Gore for avtalen som så ble forkastet av Senatet.
Obama kan ikke gjenta den øvelsen. Han kommer derfor til København uten fagre
løfter, hvis han da i det hele tatt kommer. Hans entusiasme for å reise derfra
med uforrettet sak for annen gang, etter Chicagos nederlag i kampen om OL 2016,
er vel også begrenset. Uten USA blir det ingen forpliktende avtale, og dermed
har USA nok en gang gitt en verdensomspennende, forpliktende klimaavtale et
skudd for baugen. 

Kina har nå fått den tvilsomme ære av å ha slått USA som verdens største
utslipper av klimagasser. Selv om de har et utslipp pr. hode på 4 tonn mot USAs
20, er det likevel alvorlig. Landet har begynt å føle klimaproblemene på kroppen
med sur nedbør, flom og luftforurensning. På karakteristisk vis har ledelsen
analysert problemet, trukket en konklusjon og iverksatt en løsning. Alt dette i
løpet av det siste året. Målene er ikke bare klare, gjennomføringen har allerede
begynt, og i Kina har målene lovs form. Strenge utslippstak er satt for biler og
boliger. Alternativ energi skal øke fra 7,5 prosent av total energiforbruk i
2005 til 15 prosent i 2020, vindkraft skal femdobles de neste 10 årene og
solenergi basert på Solar Photovoltaic 11-dobles. Allerede i fjor var Kina
verdens største til å installere vindkraft. Dette er meget harde krav i en
økonomi som i dag har en kullandel på 70 prosent, og hvor nasjonalproduktet
dobles hvert tiende år. Kanskje får AKP-erne endelig rett i at Kina blir et
lysende fyrtårn. 

Det er noe helt nytt at et relativt fattig land som Kina - inntekt pr. hode er
en tiendedel av Norges - iverksetter strenge klimatiltak uten å vente på
internasjonale krav, eller utsetter kravene til de kan brukes til en
forhandlingsposisjon. Den kinesiske ledelsen har tydeligvis innsett alvoret.
Besøkende rapporterer at president Hu Jintao og hans visepresident personlig er
meget velinformert om klimautfordringen. Det har de til felles med store deler
av den europeiske og amerikanske eliten. Den store forskjellen er at i Kina
setter de i gang, mens den vestlige eliten først må overbevise folkeopinionen,
som lett skyver ubehagelige sannheter foran seg. 

Det har vært enkelt å gjøre narr av EUs ambisiøse utslippsmål for 2020. Alle som
nå er med på å definere målene, vil utvilsomt være ute av politikken når
regnskapets time kommer. Men selv nå under finanskrisen har EU overrasket
skeptikerne. I lovs form har de pålagt konkrete forpliktelser til
utslippsreduksjoner for hvert enkelt medlem. Målene er klare og kvantifiserte,
innen 2020 skal klimagasser reduseres med 20 prosent, energiforbruket ned med 20
prosent og 20 prosent av totalenergien skal være fornybar. Innen 30. juni neste
år må hvert land fremlegge sin egen handlingsplan for å nå sine lovpålagte mål.

Norge har ennå ikke ferdigforhandlet hvorledes vi skal gjennomføre
klimadirektivet. Disse forhandlingene vil vise oss alle om Stoltenberg II tar
klimakrisen på alvor. Trolig kan vi ved å skyve vannkraft foran oss, samt å
argumentere med at vår olje og gass brennes i andre land, komme unna med å
fortsette å betale en beskjeden avlat. Selv nei-landet Norge kan bli
miljøaktivist ved hjelp av EU. For verden er det en tragedie om disse dystre
spådommene går i oppfyllelse. Hvis FN systemet ikke kan løse krisen, må vi finne
et alternativt system for forpliktende internasjonal handling. G20, hvor både
industriland og store utviklingsland samarbeider, fremstår som et meget
kraftfullt forum. La oss håpe de kan handle like sterkt og raskt på klimasiden
som de allerede har gjort for finanskrisen. Regjeringen må utøve strategisk
ledelse 

Vinner vi i Afghanistan? 

Mangelen på realistisk omtale av krigføringen i Afghanistan er blitt en
verkebyll i norsk offentlighet. 

Mens det sivile arbeidsliv ynder å utstyre seg med «strategisk ledelse» for sine
såkalte «divisjoner», synes norske politikere å være helt ute av stand til å
praktisere strategisk tenkning om reell krigføring. På Sørlandet sier vi «» - i
norsk politikk, «vi vet at vi har soldater i Afghanistan, men vi liker det
ikke». Det som burde debatteres, debatteres ikke. Det blir merkelig øvelser om
ord. Ordet «krig» er et «four-letter word» i norsk politisk diskurs. Alle vet nå
at dette har en juridisk betydning som ikke gjelder i borgerkriger,
geriljakriger og opprørsbekjempelse, såkalt COIN (Counter-Insurgency), og derfor
heller ikke ISAF. Poenget er altså ikke at man skal kalle krigføringen i
Afghanistan for en krig med dets juridiske implikasjoner, men at man skal kalle
krigføringen med dens rette navn. Dette er uhyre viktig, fordi en omtale som
omskriver krigshandlinger til noe som høres ut som en fredelig syssel, er dypt
uetisk overfor soldatene som er sendt ut og tilslører debatten om realitetene.
Mangelen på realistisk omtale av krigføringen er blitt en verkebyll i norsk
offentlighet: Stadig flere soldater skriver indignert om hvordan det de gjør,
ikke erkjennes og anerkjennes. De kamphandlinger og den risiko som nå er
dagligdags, må kommuniseres kontinuerlig. Dette er Regjeringens oppgave. Men
grunnen til at Regjeringen skal utøve strategisk lederskap, er primært ikke
etisk eller som forebyggelse av senskader, som man kunne tro i debatten om
krigføringens effekter på soldaten. Grunnen til behovet for realisme er jo at vi
skal vinne i felt. Jeg haster med presisjonen: Å vinne betyr ikke å utrydde
fienden eller å okkupere et land, men å dominere sikkerhetsmessig, slik at vi
kan forhandle med fiender av ymse kaliber fra en styrkeposisjon. Dette «vi» bør
ha afghansk hatt på. 

Det som begynte som en antatt lett sikringsoperasjon, er blitt til en COIN, og
den kan være på vei til å tapes, sier general McChrystal. Hvorfor er vi ikke
opptatt av dette kardinalpunktet? Han mener videre at styrkene må ta mer risiko
og være mer offensive for å vinne. Dette betyr flere tropper som tar mer tap
fordi man senker kravet til styrkebeskyttelse. Men er ikke denne prisen for høy?
Det er det heller ingen som diskuterer. Den britiske hærsjefen, general
Richards, ga et klart svar forleden: Taper NATO Afghanistan, styrker man
internasjonal terrorisme og svekker samtidig NATO fatalt. Hvis han har rett, er
ikke prisen for høy. Da er jo denne krigen særdeles viktig, særlig for et land
som Norge, som satser hele sin sikkerhet på NATO. Men hvis man mener at ISAF
egentlig er et humanitært prosjekt med demokratiutvikling som rasjonale, er vel
prisen altfor høy? Man dør jo ikke for et utviklingsprosjekt. Hvis man mener det
siste, har man et problem med å svare soldaten på hvorfor man skal risikere sitt
liv for noe så diffust. Men hvis sikkerhetspolitikken er grunnen, hvorfor er
ikke norske politikere ekstremt opptatt av om operasjonen lykkes? Vi hører aldri
om vår fremgang eller tilbakegang i felt, hverken for norske styrker eller for
alliansen som helhet. Jehovas vitner, noe helt for seg selv 

Feirer ikke. 

Verden går under. 

Mens kristne flest er blitt mer og mer opptatt av å bygge broer over
konfesjonsgrensene, er Jehovas vitner fortsatt overbevist om at de alene
forvalter sannheten. 

Jeg har lest en del fremstillinger om Jehovas vitner. De fleste har konsentrert
seg om vitnenes teologi, og er ofte polemiske. Den nyutkomne flerfaglige boken
Jehovas vitner har et bredere og mer balansert perspektiv. I boken belyser ti
ulike fagpersoner trossamfunnet fra en rekke ulike vinkler. Mye er svært
interessant. Blant annet er det tankevekkende å få innsikt i hvilken kamp
vitnene har kjempet for sin religionsfrihet. Under annen verdenskrig opplevde
tusenvis av vitner i USA forfølgelse siden de avviste militærtjenesten og nektet
å hilse flagget. Motstanden mot blodoverføring har også ført til betydelige
kontroverser, og boken gir konstruktive råd til medisinsk personale om hvordan
man kan møte Jehovas vitner. I det hele tatt legger boken stor vekt på å vise
vitnene respekt. 

I det ytre skiller Jehovas vitner seg sterkt fra andre kristne fordi de ikke
feirer jul. I skole og barnehage gir dette personalet noen ekstra utfordringer.
Vitnenes begrunnelse er at Bibelen forbyr fødselsdagsfeiringer - og dermed også
feiring av Jesu fødsel. Men den største forskjellen mellom Jehovas vitner og
andre kirkesamfunn handler om synet på Jesus. De aller fleste kirkesamfunn står
sammen om å bekjenne at Jesus både er Gud og menneske. Det kjente kirkemøtet i
Nikea i 325 - som hverken vedtok at kvinnen hadde sjel (!) eller brant en haug
alternative evangelier - uttalte at Jesus Kristus var «av samme vesen som
Faderen». Dette tror både lutheranere og katolikker, ortodokse og pinsevenner.
Jehovas vitner tenker annerledes. De avviser treenighetslæren og mener alle
andre kristne er på villspor. Vitnene kaller Jesus for Guds sønn, men avviser at
han er guddommelig. Slik sett kan det kanskje sies at vitnene er usedvanlig
moderne. Både Dan Brown, med Da Vinci-koden, og endel liberale teologer har
argumentert for at Jesus ikke var noe annet enn et menneske. Men Jehovas vitner
har andre premisser for sitt syn. De argumenterer ut fra den bibel alle kristne
bruker - selv om de nå har utarbeidet sin egen oversettelse. Dan Brown hevder
derimot at de første kristne, og dermed Det nye testamente, gjorde Jesus mer
guddommelig enn han selv gjorde krav på. 

Mange vet at Jehovas vitner har et helt spesielt forhold til årstallet 1914. I
dag hevdes det at Jesus da kom tilbake åndelig og «de siste tider» begynte. Det
er mulig at viktigheten av årstallet forklarer hvorfor vitnenes hovedkontor
ligger i Ytre Enebakk og har postnummer 1914! Men også 1975 var et viktig
årstall. Trossamfunnets ledelse regnet nemlig ut at den nåværende verden da
ville utløpe. Forventningene som ble skapt, var sterke, noe som også kan avleses
i medlemsstatistikken i Jehovas vitner. Rett etter 1975 falt medlemstallet,
antagelig i skuffelse over at verden fortsatte sin skjeve gang. Men siden den
gang har Jehovas vitner vokst jevnt. I Norge finnes det omkring dobbelt så mange
vitner nå som i 1975 - omkring 15.000. De er en sterkt sammensveiset gruppe og
har lite eller intet fellesskap med andre kristne. Hamas er i endring 

Avstand til Al-Qaida. 

Vikende front. 

Hamas har uskyldig israelsk blod på hendene både på grunn av selvmordsaksjoner
og rakettangrep. Men å omtale organisasjonens aktivitet bare som terror er
upresist. 

I 2007 gikk bilder av den smilende BBC-journalisten Alan Johnston side om side
med Hamas-leder Ismail Haniyeh verden rundt. Etter 16 ukers fangenskap ga
Johnston det vestlig boikottede Hamas æren for løslatelsen. Denne episoden er en
av flere indikasjoner på at Hamas har potensial til å bli et moderne islamsk
parti som ikke er fremmed for demokratiske spilleregler. Ifølge professor Hilde
Henriksen Waage, Midtøsten-ekspert ved Universitetet i Oslo, har Hamas siden
2000 ikke minst vandret i retning av å anerkjenne en tostatsløsning og Israels
eksistens. Bevisene er deres deltagelse i lokalvalg i 2005, parlamentsvalg året
etter og Mekka-avtalen med Fatah. 

Hamas har også vist endringsvilje når det gjelder selvmordsaksjoner. Slik terror
har vært et mørkt kapittel i Hamas' historie og har krevd om lag 400 israelske
liv. Men aksjonsformen har vært kontroversiell innad i Hamas, ifølge forskeren
Khalid Hroub, tidligere tilknyttet Cambridge University. I 2005 besluttet
omsider bevegelsen å innstille selvmordsterroren og delta i ordinær palestinsk
politikk. Den norske terroreksperten Thomas Hegghammer ved Forsvarets
forskningsinstitutt har i tillegg påpekt at Hamas bestandig har holdt avstand
til internasjonale terrororganisasjoner som Al-Qaida. Et annet punkt der det
internasjonale samfunn rettmessig krever endring fra Hamas-ledelsen, er
organisasjonens charter, som delvis er antisemittisk. Hamas har gitt omverdenen
grunn til optimisme. Ifølge den israelske avisen Jerusalem Post er det diskutert
en moderering av charteret ved å fjerne de antisemittiske elementene. Norges
kanskje fremste Hamas-ekspert, Are Hovdenak, fremholder at det moderate
valgprogrammet som førte Hamas til brakseier i parlamentsvalget i januar 2006,
var et uttrykk for dette. 

Det bekymringsverdige i Hovdenaks øyne er at moderasjonsprosessen i Hamas har
vært på vikende front det siste året fordi de vestlige land, med Norge som
unntak, fortsatte isolasjonen av Hamas selv etter Mekka-avtalen i 2007. Avtalen
resulterte i koalisjonsregjering mellom Hamas og Fatah og ble av
Midtøsten-eksperter ansett for å være det tydeligste signal om at Hamas
aksepterte Israel. Hovdenak understreker at Vestens kalde skulder har svekket de
moderate i Hamas og styrket de militante. Den pågående krigen i Gaza kan gi de
ekstreme elementene ytterligere vind i seilene. Moderasjonsprosessen må derfor
videreføres. Da må utenriksminister Jonas Gahr Støre og den tidligere
amerikanske presidenten Jimmy Carter lyttes til når de konstaterer at hverken
Israel eller verdenssamfunnet har råd til å ekskludere Hamas som dialogpartner.
For Hamas er en folkebevegelse, ikke bare en væpnet motstandsbevegelse, og kan
derfor ikke knuses med militærmakt. Det ukorrupte Hamas har i tiår bygget
barnehager, skoler og sykehus for fattige, og bruker ifølge den amerikanske
tankesmien Council on Foreign Relations 90 prosent av budsjettet på veldedig
arbeid. Kontrasten er stor til det korrupte, vestligstøttede Fatah. Fatah-leder
Mahmoud Abbas kan ifølge Nils Butenschøn, direktør ved Norsk senter for
menneskerettigheter, få et Quisling-stempel etter Gaza-krigen. Det skjedde mens
vi alle så på Gaza 

Flyktige blikk. Det ble ikke bedre i Kongo, Sri Lanka, Somalia eller Burma. Det
var bare vårt flyktige blikk som fokuserte på Gaza. 

I romjulen fulgte vi alle den voldsomme starten på Israels bombardement av
Hamas-mål på Gaza. I de samme dagene ble fem hundre forsvarsløse sivile drept i
Øst-Kongo på grensen mot Sudan. Denne terroren er del av en ny krig mellom
regjeringsstyrker fra Uganda, Kongo og Sør Sudan og den Nord-ugandiske «Herrens
Motstandsarme» som er i gang med en ny terrorkampanje mot sivile. Det har vært
øredøvende stillhet rundt utbruddet av denne store krigen. Den fjerde januar ble
samtlige bombetokt og raketter registrert i og rundt vesle Gaza. Derfor klarte
en hel verden å overse at Sri Lankas regjering formelt opphevet våpenhvilen med
de tamilske tigrene som ble inngått med norsk hjelp i 2002. Samtidig dundret den
srilankiske hæren løs på geriljakontrollerte områder med katastrofale
konsekvenser for en allerede utpint sivilbefolkning. I Gaza, som i Sri Lanka,
ønsker folkevalgte regjeringer å knuse motstandsbevegelser som har brukt
avskyelig terror, men som også har folkelig støtte. Begge steder begår
regjeringsarmeene omfattende folkerettsbrudd. Begge steder forsøker man å holde
internasjonal presse og andre vitner borte. Men der slutter også
sammenligningen. Ethvert rakettnedslag i sanden i Israel eller i en bygning i
Gaza blir internasjonale nyheter. Hele byer som faller etter harde og blodige
gateslag i Sri Lanka nevnes ikke. Den 13. januar fikk vi detaljerte rapporter om
hvordan israelske tropper, i strid med all fornuft og alle normer, tok krigen
inn i en Gaza by fylt med flyktninger, kvinner og barn. Samme dag ble en ny
fredsutsending, amerikanske Christopher Ross, utnevnt av FN til den uløste
konflikten i Vest-Sahara. Både Marokko, som okkuperer Vest Sahara, og
frigjøringsbevegelsen Polisario ønsket megleren velkommen. Men uten noen
oppmerksomhet i mediene, i opinionen og blant utenrikspolitikere vil han ikke
lykkes. Den 15. januar fulgte vi enhver ny spekulasjon i det hektiske og
tannløse diplomatiet for våpenhvile i Gaza. Samme dag trakk etiopiske styrker
seg ut av Somalias hovedstad etter et mislykket forsøk på å temme det lovløse
landet som nå igjen overlates til borgerkrig mellom klanledere og krigsherrer.
Uten FN-styrker ser vi frem mot fortsatte somaliske lidelser og en frihavn for
pirater og terrorister. 16000 sivile er trolig drept i Somalia siden Etiopia med
USAs velsignelse invaderte landet tidlig i 2007. Det er i dag landet uten håp,
uten fremtid, uten internasjonal hjelp - og uten oppmerksomhet. Listen kunne
gjøres mye lengre. Mens vi alle fokuserte på Midtøsten og Wall Street kunne
militærregimet befeste sitt vanstyre i Burma. Ingen husker lengre at ulike
hovedsteder lovet økt press for en demokratisk løsning etter munkeopprøret i
2007 og syklonen i 2008. Generalene slipper unna med mord fordi ingen fokuserer
på det som skjer i Burma. Håpet for palestinere, israelere og Midtøstens folk
for øvrig er at stor oppmerksomhet kan gi, til slutt, et effektivt press på
parter som skaper elendighet for seg selv og sine naboer. Men, de glemte
konfliktene fortjener også vår oppmerksomhet. Når ord forandrer verden 

Forgjengerne. 

Liberaliseringsbølgen. 

De store norske. 

Carl J. Hambro. 

Betydning. Barack Obama er en stor taler. Men vil han bli husket for noe annet
enn «Yes, we can» og at han var USAs første, svarte president? Også her hjemme
har taler forandret historien. Men det er det som kommer etterpå, som ofte betyr
mest. 

«Barack Obama hot sauce» i en souvenirbutikk på Union Station i Washington DC
tirsdag, dagen da Obama tok over presidentvervet i USA. Påskriften «Heat We
Believe In» er utledet av Obamas valgkampslagord «Change We Believe In». 

Det er en risikosport å sammenligne store taler holdt gjennom historien. For
ingen husker dem likt og som regel huskes bare enkelte bruddstykker av det som
virkelig ble sagt. Like ofte dømmes ikke en tale på sin egentlige kvalitet, men
på det som kommer etterpå. Ville vi husket Neville Chamberlains «peace in our
time» hvis ikke Hitler hadde gått inn i Polen umiddelbart etterpå? Selv Barack
Obamas «Yes, we can» kan få en kort levetid i historiens hukommelse hvis det
skulle vise seg at Obama ikke makter å leve opp til de store forventningene både
USA og verden forøvrig har til ham. Hans store talegaver har gjort Obamas
fallhøyde større, ikke mindre. For alle politikeres store taler måles mot det
som oppnås i etterhånd. 

Obama har store forgjengere i USAs moderne historie. Kennedys «Spør ikke hva
Amerika kan gjøre for deg, men hva du kan gjøre for Amerika» er blitt stående
fjellstøtt. Det samme har «Ich bin ein Berliner» på 15-års dagen for den
britisk-amerikanske luftbroen til Berlin i 1963. Per Egil Hegge hevdet riktignok
at Kennedy med sitt ordvalg sa «Jeg er en Berliner-bolle» og at han burde
innskrenket seg til «Ich bin Berliner», men der tok Hegge til en forandring
feil. I Hegges versjon ville riktignok Kennedy kommet fra Berlin, men han ville
ikke båret på Berlins sjel og historie. Og berlinerne forsto ham. I disse
finanskrisetider bør Franklin D. Roosevelt huskes for sitt «Vi har intet å
frykte bortsett fra frykten selv, og vi har ingen tid å miste». Ordene falt midt
under den verste depresjonen i 30-årene og er blitt stående som en bauta over
Roosevelts optimisme og fremtidstro (til tross for at depresjonen ikke ble
stanset før krigsinvesteringene dro USA opp fra sølen). Hans berømte «samtaler
ved peisen» var kanskje Roosevelts viktigste våpen for å holde amerikanernes mot
oppe. Det var en slik «samtale», etter at amerikanerne i dagevis hadde tømt
bankene for innskudd, som fikk innskyterne til å sette pengene tilbake på konto
neste dag. Vi kunne trengt en like beroligende tale her hjemme mens vi venter på
innholdet i Kristin Halvorsens redningspakke i morgen. 

Ronald Reagan skal også hentes frem i anledning finanskrisen. Som Margaret
Thatcher i Storbritannia og Kåre Willoch i Norge var Reagan mannen bak den
kraftige økonomiske liberaliseringsbølgen som begynte med 80-årene i den
vestlige verden. Historiens ironi innhenter ham nå. For i sin tiltredelsestale i
1981 slo han bastant fast at «regjeringen er problemet og ikke løsningen» på
USAs problemer. Men i det minste ga han Barack Obama et gratis, om enn
utilsiktet, stikk: «Verden har forandret seg og vi må forandre oss med den». I
øyeblikket ser det ut til at regjeringen nettopp er løsningen. Reagan vil også
bli husket for «det ondes imperium» og «historiens søppelhaug». Og for sine
mange kvikkheter, blant annet den til operasjonslegen etter at han var blitt
skutt ned: «Jeg håper du er republikaner.» I Storbritannia står utvilsomt
Winston Churchill som den største blant alle de store talere øyriket har
frembrakt. Allerede i sin første tale som statsminister i 1940 falt ordene som i
dag, 69 år etter, huskes i hver krok: «Jeg har intet annet å tilby enn blod,
arbeid, tårer og svette.» Senere kom «... har så mange hatt så få å takke for så
mye» og enda senere, i Fulton i USA i 1946, talen som ga verden begrepet «iron
curtain», «jernteppet» som delte Europa i to etter verdenskrigen. 

Vi er ikke uten store talere her hjemme heller. To år etter at Churchill holdt
sin Fulton-tale, gikk Einar Gerhardsen i februar 1948 på talerstolen foran
Arbeiderpartiets lokallag på Kråkerøy i Fredrikstad. To dager tidligere hadde
kommunistene grepet makten i Tsjekkoslovakia. For alle praktiske formål stemplet
Gerhardsen norske kommunister som landsforrædere som sto klare til å løpe
Sovjetunionens ærend. Med den kom jernteppet til Norge. Dagen etter gikk 15000 i
protesttog mot kuppet i Tsjekkoslovakia. Senere fulgte en massiv pressehets,
hemmelig overvåking, kommunistene var for mange tiår fremover stigmatisert i
norsk politikk. Men om ikke talen var av Gerhardsens beste, tjente den sin
hensikt. Norge kom med i Nato og kommunistene var knust som politisk maktfaktor
i landet. Men i de fleste av sine taler var det ikke maktpolitikeren Gerhardsen
slapp frem, men landsfaderen. Han talte ikke til sine tilhørere, men med dem,
stemmen var rolig og fortrolig, inntrengende og intim, mener Gerhardsens
tilhengere. Snarere innsmigrende, sier hans motstandere. Noen taler mer
stillfarent enn andre, som Francis Bull for sine medfanger på Grini. Noen tar i
så det holder, som Martin Tranmæl gjorde det da han i en typisk krafttale i 1912
brukte uttrykket «dynamitt i borehullene». Uttrykket kunne oppfattes som en klar
advarsel om at streikende arbeidere kunne tenkes å etterlate seg dynamitt i
borehullene for å stoppe ethvert forsøk på streikebryteri. Debatten raste i uker
og måneder etter talen. Både før og etter krigen har Norge hatt gode talere. De
fleste vil huske Jan P. Syse og hans «Arbeiderpartiet stjeler klærne våre mens
vi bader» og en serie av andre glitrende formuleringer. For det var det han var.
Glitrende, humoristisk, aldri aggressiv, ofte perfid, men aldri ondskapsfull.
Best var han som festtaler. Eller Einar Førde, både perfid og ondskapsfull, som
i aksjemarkedets tørkeår før oppturen i 80-årene ikke ville «bære havre til en
død hest». Uten Einar Førde ville det blitt vanskeligere enn det viste seg å bli
for Gro Harlem Brundtland å tilpasse Arbeiderpartiet til den nye,
markedsorienterte tid. Jan P. Syse og Einar Førde er de eneste jeg kan huske som
maktet å få selv Presselosjens julebord til å tie mellom lattersalvene. 

Skulle jeg tvinges til å utpeke Norges største taler i moderne tid, må det bli
Carl J. Hambro. De fleste av hans taler har jeg bare lest, noen få av dem også
hørt i opptak. Han var klassisk, bergensk veltalende, kunne kaste seg ut i de
villeste omveier og digresjoner, men kom alltid ned nøyaktig der han hadde
forlatt setningen sist for så å avslutte den grammatisk korrekt. Kanskje var han
i overkant veltalende, men han sto som en påle også på substans og mot. Etter
Chamberlain og München-avtalen var gleden påfallende stor i Norge. Mange mente
Chamberlain fortjente Nobels fredspris. Hambro kalte München-avtalen «en
voldshandling uten sidestykke i den siviliserte historie». Gjennom en årrekke
var han Norges og Folkeforbundets samvittighet. Sin største og trolig viktigste
tale holdt han under det store oppgjøret om 9.april i Odelstinget høsten 1948.
Fire forslag forelå, alle med til dels besk kritikk av Arbeiderpartiets politikk
i årene før og delvis også under 9.april. Etter Hambros tale ble alle fire
trukket tilbake. Hambro sluttet sitt innlegg slik: « de gjorde det så godt de
kunne. Deri ligger deres unnskyldning, og deri ligger deres dom.» Mesterlig, og
effektivt. Det var mer enn noen andre Hambro som hindret at oppgjøret skulle bli
liggende som en mørk sky over det politiske liv i Norge i tiår fremover. Jeg
tenkte på Hambro da Barack Obama holdt sin tiltredelsestale med
Lincoln-monumentet midt imot. Og på Lincolns berømte ord: «With malice towards
none, with charity to all.» Abraham Lincoln er ikke bare Obamas forbilde. Han
var også Hambros. Ha en god søndag! Papiravisens snarlige død? 

I krisens skygge. 

Fra vondt til verre. 

Uhyggelig tydelig. 

Folk flest. 

Kampen fortsetter. 

Behagelig samliv. 

Plattform likegyldig. 

Innpakket i papir. 

Det vekker naturlig nok oppsikt at Schibsteds konsernsjef, Kjell Aamot, spår at
den betalte papiravis vil være død innen 20 år. Han er ikke den første som sier
det. Heller ikke den siste. Noe lignende kan godt bli sagt om 20 år også. 

Det store vi er i dag lite kjent utenfor pressens vegger. Men journalister
imellom nevnes det stadig oftere i forbindelse med nye, alarmerende opplagsfall
i de store tabloidene. Særlig er det en dialog mellom to av stykkets
journalister, Pedersen og Dahl, som hentes ut av skuffene. Pedersen: En avis går
frem, eller den går tilbake. Dahl: Eller den står stille. Pedersen: Nei, den går
frem eller den går tilbake. Og en avis som går tilbake, den går bare tilbake.
Den er som en stein i det tomme rom, den faller og faller... om den så får den
hellige ånd selv til medarbeider - det hjelper ikke. Avisen faller, den faller
og faller. 

Helge Krog skrev sitt teaterstykke allerede i 1917. I de 90 årene som er gått
siden den gang, har avisene mangedoblet opplagstallene. Men unektelig ser det
svart ut for mange aviser i finanskrisens slagskygge. Lite hjelper det da at
Schibsted-konsernets mektige toppsjef, Kjell Aamot, står på BIs talerstol og
hevder at den betalte papiravis vil forsvinne innen 20 år. Særlig i Aftenposten,
som i likhet med VG eies av Schibsted, falt uttalelsen i skrinn jord. Det hører
til sjeldenhetene at en avis på lederplass går hardt ut mot sin egen eier. Men i
går brast tålmodigheten for lederskribenten, som ikke var spesielt imponert over
Aamots klarsyn. Men om Aamot mangler klarsyn, har han i det minste skapt
takhøyde i det Schibstedske hus. 

Dessuten har han et poeng som skal tas alvorlig. Hvis ikke papiravisene tar grep
om utviklingen, kommer det til å gå fra vondt til verre. Når så det er sagt, er
det stort sett bare VG og Dagbladet som er virkelig hardt rammet opplagsmessig.
Når også regionsavisene og større distriktsaviser er i trøbbel, skyldes det i
første rekke eget kostnadsnivå og annonsebortfall. Landets mange småaviser lever
et mer beskyttet liv innenfor sine tette lokalsamfunn. 

Papiravisenes største problem er konkurransen fra deres egne nettaviser. Det ble
uhyggelig tydelig etterhvert som finanskrisen utviklet seg. For alle som ønsket
å holde seg godt oppdatert, falt avisene totalt igjennom. Tingene skjedde for
raskt til at avisdeskene, trykkeriene, transportørene og avisbudene kunne holde
følge. Dagen i dag er i så måte illustrerende. Når Kristin Halvorsens nye
kraftpakke legges frem, kommer nettavisene til å beherske nyhetsbildet alene.
Men det er bare halve bildet. 

Den andre halvdelen er at folk flest likevel kommer til å kaste seg over avisene
i morgen for å lese «nyhetene» en gang til før de fordyper seg i analyser og
kommentarer. På disse områdene, til tross for at de beste nettavisene har
skaffet seg egne sine kommentatorer (nylig også tegnere), hersker fortsatt
avisene suverent. Kanskje har nettavisene fortsatt et troverdighetsproblem i
forhold til avisene. Det er i så fall bare én av grunnene til at nettavisene og
papiravisene fortsatt lever side om side. En annen, kanskje enda viktigere, er
at det stort sett er avisene som leverer de virkelig tunge nyhetene (de såkalte
gravesakene). Men hvor lenge det vil vare, er et åpent spørsmål. Den dag
nettavisene får like store redaksjonelle ressurser som avisene og i tillegg får
reparert sitt mulige troverdighetsproblem, kan mye skog bli spart. Men hittil
har betalingsmodellene på nettet satt en effektiv stopper for det. 

I nettavisenes barndom var det åpenbart for alle at nettavisene før eller senere
ville begynne å ta betaling for innholdet for å få råd til å øke den
redaksjonelle ressursbruken. Det tror ingen lenger. The Wall Street Journal og
New York Times, to av de sterkeste merkenavn i den internasjonale avis- og
nettflora, prøvde uten suksess. Det viste seg langt enklere å få annonsører til
å betale for antall brukere enn å få abonnenter til å betale for innholdet.
Andre kjente mediebedrifter har forsøkt det samme, men gitt opp. De få som har
klart det, leverer så høyt spesialiserte tjenester at de ikke representerer noen
alvorlig trussel for dagsavisene. Dermed fortsetter kampen: Nettet står for
hastigheten, papiravisene for troverdighet og de tunge, ressurskrevende
egennyheter. 

Lenge var samlivet mellom avis og nett såpass behagelig at mediehusene kunne ri
begge hester samtidig. Det er her det nå strammer seg til. Finanskrisen har
fratatt avisene store annonseinntekter samtidig som inntektsveksten i
nettavisene også er kraftig redusert. De største kostnadsbesparelsene kan
naturlig nok gjøres i avisene, og det er i stor grad journalistene som må ta den
verste støyten. På et visst punkt i prosessen går kraftig nedbemanning
nødvendigvis utover den journalistiske kvaliteten, og dermed svekkes avisenes
motstandskraft mot nettet ytterligere. Skulle den økonomiske krisen vi står
overfor bli langvarig, kan de problemene avisene i dag sliter med, bli små i
sammenligning. Resultatet er knapt til å unngå: Ytterligere kostnadsreduksjoner
og enda en omdreining i nettets favør. Eller for å si det mer presist: I
journalistikkens disfavør. 

Mange mediebrukere - og særlig de unge - bryr seg lite om hvilken plattform de
henter sin informasjon fra. Nettet er dessuten gratis, mens avisene koster
penger, enten de kjøpes i løssalg eller som abonnement. Her ligger en
problematikk ikke alle har tatt inn over seg. I overgangen fra brukerbetalt til
annonsørbetalt innhold flyttes makten over innholdet gradvis over fra brukerne
til annonsørene. Og annonsører gir ikke ved dørene. De vil ha valuta for
annonsekronene. Jeg er ikke et øyeblikk i tvil om at det kommer til å bli
vanskeligere å opprettholde journalistisk kvalitet og redaksjonell uavhengighet
i en verden hvor det er annonsørene som betaler redaktørenes og journalistenes
lønninger, enn det er i en verden hvor brukerne tar halve regningen. 

Som noen vil ha forstått, ligger mitt hjerte trygt innpakket i papir. Men jeg
ser at det er fullt mulig å trekke samme konklusjon som Kjell Aamot, og det
særlig midt i en finanskrise. Jeg har likevel begrenset tro på den. Avisenes død
er blitt spådd så mange ganger at spådommen har mistet sin sprengkraft. Den
siste lure tanke er ikke tenkt. Jeg tror det er fullt mulig å finne en
driftsmodell som muliggjør et fortsatt liv side om side med nettet og langt
utover 20 år. Ha en god søndag! Gammel kjærlighet ruster 

Mager trøst. 

Stigmatisert. 

Amerikansk. 

Hva som helst. 

Flere i Kina. 

Det er ikke bare SAAB som er i trøbbel. Nybilsalget i Norge faller som en sten,
mens bransjen blør. Men noe større er på gang: Kjærligheten til selve bilen
tørker bort. Det er blitt flaut å ha en nyvasket Ford i oppkjørselen lørdag. 

SAAB 93 kom i 1955 og er et klenodium for dem som har kjørt bil en stund. Nå er
biler blitt ordinære bruksgjenstander. 

Det kan synes merkelig at problemene i SAAB har fått så stor pressedekning i
Norge. Trollhättan-bedriften er tross alt en av verdens minste bilprodusenter,
som bare selger 85000 biler på verdensbasis. Selv Volvo, som også er for liten
til å oppnå lønnsom storskalaproduksjon, selger fire ganger så mange. Men det
har sin forklaring: Helt fra de første eksemplarer (SAAB 92) inntok norske
vinterveier i 50-årene med sin tresylindrede totakter, sitt særpregede utseende
og frihjul (som gjorde at gearet ble frikoblet hver gang gasspedalen ble
sluppet) ble SAAB entusiastenes bil. Den har fortsatt sin lille, trofaste
tilhengerskare, som forbrukerekspertene har store problemer med å plassere i
sine diagrammer. For den sosiale eliten, sier noen. For ingeniører og
friluftsfolk med engelsk setter og/eller strømløs hytte med velfylte bokhyller
på fjellet, sier andre. 

SAAB-forhandlerne i Norge er selvsagt fortvilet, og det kan bli til mager trøst
at eieren, General Motors, garanterer for deler og service hvis SAAB skulle ble
nedlagt. Verdens tidligere største bilprodusent, nå forbigått av Toyota, sitter
til ørene i trøbbel og er selv ikke langt fra skifteretten. Det kan raskt bli en
blind som skal hjelpe den halte. Når så det er sagt, er bilbransjen i store
vanskeligheter over hele verden. Og Norge, med ulykkelige Think som eneste
produsent, har sitt å slite med. Frem til 16. februar hadde bilbransjen bare
solgt 8400 nye biler mot 14800 i samme periode i fjor. Det er en nedgang på 42,6
prosent. Riktignok går bruktsalget bra, slik at tallet på eierskifter bare viser
en nedgang på 7 prosent samtidig som bruktimporten er mer enn halvert. Dette er
gledelig for bransjen, som i det minste har fått bedret en skral likviditet, men
desto verre for miljøet i et land som fra før sliter med en av den vestlige
verdens eldste og mest forurensende bilparker. Dette siste burde bekymre
miljøfolket, men gjør det ikke. 

Et godt stykke på vei kan det virke som om bilbrukerne er så grunnleggende
stigmatisert at det «bare er til pass for dem at de må kjøre noen gamle vrak». Å
hjelpe folk til ny bil er det siste noen politiker vil gjøre, selv om bare det å
tredoble vrakpanten ville hjelpe godt og ikke koste Kristin Halvorsen fem øre.
Hun ville raskt fått pengene tilbake i form av økte importavgifter. Dessuten
ville det være politisk kløktig i et valgår. Bilbransjen i Norge er større enn
de fleste tror og lønner daglig rundt 35000 personer. Med store problemer også
på lastebilsektoren er det ikke til å undres over at bransjen bekymrer seg, selv
om det er fornem nød i forhold til det mareritt svenskene opplever, ikke bare i
SAAB men også i Volvo, for ikke å nevne katastrofen som har rammet de to svenske
lastebilprodusentene, Scania og Volvo. Den norske bransjen har gått gjennom
problemer før og har lært av det. Men ingen er i tvil om at bransjen vil se
ganske annerledes ut når den økonomiske krisen er over. Folk skal uansett ha
bil, trøster bransjen seg med. Det har bransjen sikkert rett i. Men flere
bransjeanalytikere i de store produsentlandene hevder at både produsenter,
importører og forhandlere kommer til å møte en helt ny verden: En mer rasjonell
verden, en verden som har mistet sitt gamle kjærlighetsforhold til selve bilen
og som samtidig, når den økonomiske krisen er glemt, vil gjenoppta sine
permitterte miljøbekymringer med støtte fra alle politiske miljøer. 

De fleste vil oppfatte «kjærlighetsforholdet til bilen» primært som et
amerikansk fenomen. Men sannsynligvis preger det i like stor grad oss nordmenn.
Den norske bilismen kom sent i gang etter krigen. Det samlet hele familien når
far omsider kom hjem med sin første nye bil. Den ble vasket og stelt og sto hver
lørdag formiddag skinnende blank i oppkjørselen foran Husbank-huset. I de første
årene het «alle» Ford, Volkswagen, Renault, Volvo eller SAAB. Senere ble
bilparken mer differensiert, BMW, Audi, Mercedes og japanerne kom til, og bilen
ble for alvor et statussymbol. Nå er også denne perioden på hell, men sliter
fortsatt med ettervirkningene: I en lang periode fikk BMW-folket levert sine
BMW-er uten modellbeskrivelse bak, for å innbille naboene at de hadde kjøpt en
dyrere bil enn de strengt tatt hadde. Senere ble merkene fjernet, fordi kjøperen
ikke ville vise hvor dyr bil han hadde kjøpt. 

I dag, sier John Fiskvik, en av norsk bilbransjes nestorer, gjør bilkjøperne hva
som helst for å vise at de gir blanke blaffen i hvilken bil de kjører. Bilen er
rett og slett raskt i ferd med å bli en vanlig bruksgjenstand i stedet for et
symbol på noe som helst. I hvert fall vil ingen innrømme at den er viktig for
dem som symbol. Selv ikke ungene venter utålmodig på ny bil: De venter i stedet
på 52-tommeren. Og ingen setter bilen nyvasket i oppkjørselen heller. Det
forsvant med det nye årtusenet og klimakrisen. Også denne virkeligheten skal
bransjen håndtere i årene fremover. I lyset fra stormene som bilverdenen utenfor
Norge sliter med, blir bilbransjens bekymringer her hjemme likevel som en mild
sommerbris å regne. De store produsentene prøver febrilsk å finne veien til
fremtiden. I USA presser myndighetene (som nå finansierer både Chrysler og
General Motors) på for få erstattet V8-motorene med nye, mer klimavennlige
motorer, samtidig som både det innenlandske og markedet utenlands raser sammen.

USA er ikke lenger verdens største bilkjøper-land. For første gang ble det i
januar solgt flere biler i Kina enn i USA, og Kinas bilproduksjon vokser
sterkere enn i noe annet land. I Frankrike prøver regjeringen (foreløpig
forgjeves) å tvinge den franske bilproduksjon ut av Øst-Europa og tilbake til
Frankrike, i Russland har myndighetene lagt 50 prosent toll på bruktimporten.
Den kompakte enigheten G20-landene viste under møtet hos George Bush i
Washington i fjor høst om å forhindre en gjentagelse av proteksjonismen fra
30-årene, holdt bare til delegatene var kommet vel hjem. Når nøden banker på,
hjelper alle seg selv først. Det er i dette bildet SAAB's problemer må forstås.
Muligheten for å redde en produsent som ikke har tjent penger på et helt tiår,
som ligger langt etter i utviklingen av nye modeller og som dessuten er altfor
liten, er nesten fraværende. At mange vil savne den, ikke minst i Norge, hjelper
lite i dagens brutale virkelighet. Gammel kjærlighet er en svekket valuta når
verden brenner. Ha en god søndag! Grums skal ikke forsvares 

Innebærer fordommer. 

Grums. 

Islamfobi innebærer fordommer og hat mot muslimer, og er på linje med andre
intoleranse-betegnende ord som antisemittisme. Å harselere med det er å forsvare
grums. 

Antisemitt. Ordet vekker avsky, og med rette. Det forunderlige er imidlertid at
i sin tid ble begrepet lansert som noe positivt. Mannen som gjorde termen kjent,
den tyske journalisten Wilhelm Marr, etablerte sogar «den antisemittiske liga»,
som stolt proklamerte å kjempe mot den jødiske trussel mot det tyske riket. Jeg
minnes dette når jeg leser Dagfinn Nordbøs kronikk, «Ord fra en islamofob», i
Aftenposten 1. mars. Her harselerer han med begrepet og gjør seg til talsmann
for grumsete holdninger. Hans tekst kan vanskelig leses som noe annet enn en
oppfordring til mangel på respekt og et ønske, nei krav, om å få lov til å
mobbe. Selvdiagnostiseringen Nordbø gjør får stå for hans egen regning, men det
må understrekes at bruken av termen islamofobi ikke er uttrykk for en medisinsk
diagnose eller en patologisk tilstand, og at jeg aldri har definert noen som
«syke», slik Nordø ubehøvlet antyder. 

Derimot har jeg satt fingeren på de islamfobe og muslimfobe strømningene, og i
opplysningens ånd presiseres følgende: Begrepet islamfobi innebærer fordommer,
diskriminering og hat mot muslimer, ifølge professor Gordon Conways rapport om
islamfobi som ble lansert av det britiske innenriksministeriet i 1997. Begrepet
har dessuten oppnådd anerkjennelse av «Stockholm International Forum on
Combating Intolerance» på lik linje med andre intoleranse-betegnende ord som
antisemittisme. Nordbø demonstrerer en lettsindig og useriøs omgang med mine
uttalelser. Jeg har aldri sagt at kritikk av islam er islamfobi. Jeg har reist
land og strand rundt for å diskutere islam med islamkritikere som Per Edgar
Kokkvold, Lars Gule og Vebjørn Selbekk. Nordbø, med flere, synes å sammenblande
det ikke å være enig med deres kritikk med å mene at man kveler eller forbyr
deres kritikk. Nordbø har også et angrep på norsk rettsvesen som ikke kan forbli
uimotsagt. Hans beskrivelser av det forkastelige angrepet mot Kadra viser at han
ikke erkjenner følgende fakta: Av fem tiltalte ble alle frikjent utenom en
beruset og etter eget sigende ikke-religiøs 24-årig somalier. Hans motiv er
fremdeles diskutabelt. Likevel, jeg tok umiddelbart sterk avstand fra det
nedrige angrepet, uansett begrunnelsen for det, og berømmer Kadra for
avdekkingen av uislamsk kjønnslemlestelse. Samme tendensiøsitet viser Nordbø i
omtalen av angrepet på Rehman-restauranten. Skuddene som ble avfyrt mot
restauranten kan muligens ha noe med «humor»-stuntet til Nordbøs ekskone å
gjøre, men dette er absolutt ikke oppklart. 

Mens muslimer forventes å ta avstand fra alt mellom himmel og jord, ser jeg ikke
den minste avstandtagen fra Nordbø fra det grumset som eksisterer mot norske
muslimer. Ifølge Dagsavisen har den kvinnelige leder for Muslimsk
Studentsamfunn, Bushra Ishaq, mottatt trusler på mobiltelefonen sin. Nå
rapporteres det også at muslimske barn mobbes i skolegården. Det er beklagelig
at Nordbø ikke uttrykker sympati for disse, men heller slår seg på brystet for
at han gjør grums stuerent. Anarki ruler. Eller? 

Styggpen. 

En kul hobby. 

Er det mulig å være amatørekspert, lærerstudent, eller trofast ektemann? Kan man
ha en lang briefing? Og hva gjør man egentlig på en jobbferie? 

Noen ganger har jeg lyst til å gå rundt med rød sprayboks og korrigere
selvmotsigende graffitibudskap i Oslo. I hvert fall det ene slagordet jeg går
forbi hver morgen, hvor det står «anarki ruler». På norsk heter dette «innebygde
selvmotsigelser», en språkfigur innenfor retorikk som kombinerer to kontraster.
Når to fremmede følelser eller uttrykk settes sammen, blir de, ved sin nærhet
til hverandre, selvmotsigende. Det dreier seg om ord som lydbok, felles
uenighet, kunstig liv, levende død, ekte falsk, rolig fest og ærlig politiker.
Komiker George Carlin brukte halve karrièren sin til å samle på slike
«oxymorons». Han mente at den lemfeldige omgangen med ord gjør språket vårt
upresist. Og jeg er stygt redd for at han hadde ganske rett. Det virker relativt
lite trolig at noe kan være en ekte kopi, at man kan tjene en liten formue eller
at det kan ha en avkjølende effekt, for strupen, å drikke ildvann. Forskere
snakker om at noe er i konstant utvikling, anmeldere skamroser filmer - og
psykologer hevder at en del av oss er passiv-aggressive. 

I en opphetet debatt med venner på byen mener flere av oss å ha en objektiv
mening, for eksempel om hvorvidt Quentin Tarantinos Pulp Fiction er en moderne
klassiker. Gutter drikker utepils og peker på jenter som de mener er styggpene.
Glamourmodeller tar solariums-barbie-sprøyter for å bli «naturlig brune», og på
TV spiller de inn programmer «live on tape». En venninne av meg kjøpte nylig en
leilighet i første etasje i nabogården min. Jeg spurte om det ikke var litt
upraktisk å bo med fullt innsyn fra gaten, hvorpå hun presiserte, noe snurt, at
leiligheten absolutt ikke lå i første etasje. Eiendomsmegleren hadde nemlig
annonsert med at den lå i «høy første etasje». Den eneste den leiligheten kan
være høy for, er Ravi. Vi bruker de innebygde selvmotsigelsene så selvfølgelig
at vi ikke stusser over dem lenger. Men hvordan kan en krig være hellig? Finnes
det egentlig en liten katastrofe? Og er det mulig for hovedrolleinnehaverne i
norske filmer å spille naturlig? (Det siste spørsmålet var for øvrig ikke
retorisk.) Vi tror det gir mening når vi hevder å være mildt entusiastiske, at
vi haster oss sakte eller opplever øredøvende stillhet. Vi spiser mat med
naturlige tilsetningsstoffer, og tror at virkelighets-TV speiler virkeligheten,
selv om programmene bare er hensynsløst klippet sammen av kyniske
TV-produsenter. 

Resultatet blir en vassen grøt av meningsløsheter. For er det virkelig fysisk
mulig å ha et voksent barn? Kan noe være nesten perfekt? Kan man bo på husbåt?
Er det overhodet mulig for oss komikere å drive med planlagt improvisasjon?
Finnes det virkelig en kul hobby? Og kan noen forklare meg betydningen av
selvmotsigende ord som hjemmekontor, militære fredsstyrker og dansebandmusikk?
Grensen er nådd. Jeg trenger å reise bort, ta en langhelg på fjellet, hvor jeg
kan skape en ny tradisjon, sette meg på en liten høyde, og nyte en saftig
vegetarburger, lese gamle nyheter og drikke tørr vin fra et plastglass. Det
kommer til å bli fryktelig fint. Hjelp oss, Georg Apenes! 

Noen vet alt. 

Utpressing. 

Edderkoppspinn. 

Mindre frihet. Vi blir overvåket. 24 timer i døgnet. Fra vugge til grav. For den
gode saks skyld. For vår egen sikkerhet. Ingen mener noe vondt med det, men
ingen liker det. Går det virkelig ikke an å få rullet tilbake dette velmente
tyranniet? 

Der sitter en fortidslevning nede i Fredrikstad. Georg Apenes heter han og er
direktør for Datatilsynet. I snart 20 år har han gjort sitt ytterste for å
forsvare vårt privatliv, vår rett til å holde noe for oss selv, vår rett til
personlig frihet. Apenes er liberal i ordets beste mening, velartikulert så det
holder, knapt noen som hører ham eller leser ham kan unngå å være enig i de
fleste av hans synspunkter. Dette til tross, kan det se ut som han kjemper for
en tapt sak, og det merkes på ham, ubønnhørlig. Selv mener jeg å spore en
spakere tone i hans avisartikler og foredrag, og en av mine journalistvenner,
som har lest Datatilsynets årsmelding i mange år, har notert seg det samme.
Georg Apenes er i ferd med å resignere. Hvis vi begge har rett, er det fare på
ferde. Hvis Apenes resignerer, hvem skal da forsvare oss mot et samfunn som bare
Kafkas hovedperson i boken «Prosessen», Joseph K, kan føle seg hjemme i. Joseph
K. mistenkes for noe han ikke får vite hva er. Han vet han blir overvåket og har
vent seg til det. Men han får ikke vite av hvem. Han har sin frihet, men vet
ikke hvor lenge den vil vare. Det er det Joseph K. ikke kan holde ut. Nesten
umerkelig, et lite skritt av gangen, først et uskyldig overvåkingskamera på Karl
Johan, som i sin tid førte til en styrtsjø av protester. Men det kom, og i dag
kan ingen gå fra Grand til Østbanen uten å etterlate seg 100 meter filmtape. Det
hjelper ikke å ta taxi. Kameraet går når sjåføren vil det. 

Jeg kan berolige mine mulige lesere med at jeg ikke er rammet av
forfølgelsesvanvidd. Det betyr bare ikke at jeg ikke er forfulgt. Og verre skal
det bli: EU's datalagringsdirektiv er på vei. Hver gang du rører et dataverktøy,
mobiltelefon eller PC, skal opplysninger om hvem du sendte SMS eller e-post til,
når du gjorde det, hvor du var da du gjorde det og når og hvem som besvarte
meldingen lagres hos teleoperatøren i minst seks måneder. Offisielt kan Norge si
nei til å innføre direktivet, men det har sin pris, en smak med umiskjennelig
eim av Catch 22. Hvis Norge ikke vil delta i registeret, får vi heller ikke
tilgang til det, noe som i verste fall kan føre til at vi som nasjon blir
dårligere stilte i kampen mot terror og annen kriminalitet enn andre land. Dette
er selve kreftcellen i den utvikling som finner sted. Det meste av overvåkingen
er så nyttig, så nyttig. Alle er enige i det. Men hvert skritt vi tar på denne
veien, bidrar til at følelsen av personlig frihet undermineres. Noen der ute vet
alt om deg. Men du vet ikke nøyaktig hvem, og du vet heller ikke om
opplysningene blir brukt eller ikke. Og slett ikke til hva, hvis så er
tilfellet. 

I tillegg får Norge etter all sannsynlighet et nytt helseregister. Også det er
nyttig. Blir du overkjørt av trikken, kan helsepersonell med et tastetrykk finne
ut hvilken blodtype du har, hvilke medisiner du går på og hvilken behandling du
eventuelt måtte ha fått tidligere. Opplysninger som dette kan redde liv når
sekundene teller. Nyttig, som sagt. Alle må være enige i det. Men alt som kan
brukes, kan også misbrukes. Og blir misbrukt, ser det ut til. Den slags har sin
egen logikk. Det var slett ikke meningen at Forsvarets etterretningstjeneste
skulle overvåke ansatte i Justisdepartementet heller. Tegn tyder likevel på at
det er blitt gjort, delvis bekreftet som det allerede er. For utro tjenere kan
opplysninger av normalt privat karakter også misbrukes. Til utpressing, for
eksempel. Eller til å skaffe seg fortjeneste i aksjemarkedet, politisk gevinst
eller. Rekken av trusler er tilnærmet endeløs. Hva ville ikke en arbeidsgiver
være villig til å betale for opplysningen om at en viktig jobbsøker nettopp har
vært innlagt til tung psykiatrisk behandling? Eller når det gjelder EU's
datalagringsdirektiv, for å få vite hva det sto i tekstmeldingene mellom Kristin
Halvorsen og Svein Gjedrem under den verste bankkrisen i fjor høst? Men Kristin
Halvorsen bruker selvsagt Forsvarets sikkerhetsnett, kan det innvendes. Flott
det. Men i Forsvarets sikkerhetsnett sitter en person som leter etter
pornografiske søk. Hvorfor ikke sjekke Norges Banks renteplaner i stedet? De kan
tross alt veksles inn i kontanter. Nå hører det med til saken at helseregisteret
foreløpig ikke er kommet lenger enn til høringsrunden. Sannsynligvis blir det
satt grenser for hvilke opplysninger som skal være tilgjengelig for alt
helsepersonell. Men noen vil likevel vite. Og kan vi være sikre på at grensene
overholdes? Etter Lyng-kommisjonens avsløringer er jeg ikke trygg på at noen
grenser overholdes hvis en «sak» antas å være god nok. Men hvem bestemmer at
«saken» er god nok? En skremmende tanke. 

Jeg skriver denne kommentaren fra mitt fredelige sted på Sørlandet. Syrinene
blomstrer, linerlene plukker metemark på uslått plen, sørvesten smyger seg varm
og solfylt rundt husveggene. Men Gud hjelpe meg: Min venn og nabo har i mitt
fravær forsynt eiendommen sin med overvåkingskamera. Noen der ute lagrer dermed
det faktum at jeg stadig besøker ham for å øse av hans gjestmilde chablislager
og at jeg noen ganger er ganske ruglet i ganglaget når jeg går igjen. Men hvem?
På veien mot Oslo skal jeg i fremtiden fotograferes ved passering Kragerø og så
igjen ved Larvik. Nyttig. Det forhindrer at jeg kan bråkjøre litt ekstra mellom
fotoboksene. Nå er det gjennomsnittshastigheten mellom kameraene som skal måles.
Det kan spare liv, heter det. Ingen kan være uenig i det heller. Fyller jeg
bensin underveis, fotograferes jeg, betaler jeg med kort, vet Nordea når og
hvor, dessuten at jeg fylte diesel og at jeg kunne kjøpt den 50 øre billigere på
neste bensinstasjon. Det forhindrer selvsagt at jeg stikker av før dieselen er
betalt. Det er nyttig for noen det også. Og nettopp derfor protesterer vi ikke.
Skritt for skritt veves vi inn i et edderkoppspinn hvor det bare er edderkoppen
som smiler. Sjekker Nordea nøye, vil de også finne ut at jeg drakk en halvliter
pils i Tvedestrand før jeg ble innfanget av kameraet i Kragerø. Nyttig, som
sagt. Men er det slik vi vil ha det? Vil vi at «noen der ute» skal vite alt om
oss? Hvem er i så fall vedkommende? Jeg har en bønn til Georg Apenes: Ikke
fortvil. Ikke resigner. Hent frem igjen din gamle energi og kamplyst og forsvar
oss mot overvåkingshelvetet. Det kan godt være du taper kampen, men i så fall
taper du den sammen med fem millioner nordmenn, som alle er rammet av den gode
hensikts tyranni, men som ikke kan finne fiendens ansikt og følgelig heller ikke
vet hvilket våpen vi skal gripe til. Finn det for oss, Apenes. Taper du, så
taper vi sammen. Det er en kamp verd å kjempe. Ha en god søndag! Prügelknabe på
flyttefot? 

Føler seg forfulgt 

Slipper ikke unna 

Skulle droppet prekenen 

Det kan god være at Stein Erik Hagen er en politisk klodrian. Han er heller ikke
spesielt velegnet for offerrollen og bidrar knapt til borgerlig valgseier i
stortingsvalget. Men det betyr ikke at han tar feil i sak. Han blir heller ikke
den siste som flytter pengene ut av landet. 

Det var mulig å se det komme allerede da Stein Erik Hagen for ni år siden gikk
på prekestolen i Vålerenga kirke for å tale grådigheten midt imot. Strengt tatt
var det lite å si på talen i seg selv. Den var fullt spiselig. Men når en
milliardær først velger å prate om grådighet i en kirke, bør han være bevisst på
at han samtidig bygger en fallhøyde for seg selv som det kan bli ganske
vanskelig å leve med. Særlig hvis man liker store båter, enda større landsteder
og hus og forøvrig oppfører seg som om han ikke visste at adelskapet i Norge ble
avskaffet allerede i 1821. Stein Erik Hagens klare motstykke er John Fredriksen.
Han er mange ganger så rik som Hagen, eier en eiendom midt i London som får
Hagens villa på Oslos vestkant til å ligne en sliten Ål-hytte. Men han taler
ikke mot grådighet i Vålerenga kirke, han deltar heller ikke i debatter i NRK,
og så vidt jeg vet har han heller ikke hevdet at Norge bare er en variant av
gamle Sovjetunionen. Derimot er han født og oppvokst på Vålerenga og oppfører
seg i ett og alt som den oppkomlingen han er. På toppen av det hele har han
skattemessig tatt utflytting til Kypros uten at noen har laget noe stort nummer
av det. Strengt tatt hadde ingen ventet noe annet. Men fallhøyde? Finns ikke! 

Når Hagen snakker utflytting, skjer det med brask og bram på TV2. Han vil vekk
fra formuesskatten. Han er såret over den behandling han har fått i Norge og
føler seg forfulgt av regjeringen. Nå har han fått nok og vil flytte til Sveits
med pikk og pakk. Dagen etter ble det klart at det ikke nødvendigvis er han selv
som skulle flytte, men barna, som tar med seg 90 prosent av familieformuen og
dermed formuesskatten, mens far (og trolig ektefellen, Mille Marie Treschow)
blir sittende igjen i Norge med a-aksjene og den praktiske kontroll over
familieselskapet. Hagen flytter med andre ord ved hjelp av stedfortredere,
omvendt av hva som skjer på Sørlandet, hvor pengefolket overholder boplikten ved
hjelp av stedfortredere vinterstid. Reaksjonene lot ikke vente på seg. En tur på
nettet levner ingen tvil om at Hagen har liten støtte i folkets bredere lag.
Ingen medlidenhet, heller, for den saks skyld. Milliardærer får sjelden det. Og
selvsagt måtte Kristin Halvorsen på banen med en sedvanlig dose vulgæruttrykk.
«milliardærutpresssing». «Stikker fra regninga» osv., omtrent som hun pleier,
med andre ord. I dette spørsmålet heller jeg kraftig mot Hagens side. Knapt i
noe annet land kan det oppleves at en privatperson, milliardær eller ikke,
blinkes ut som den sittende regjerings yndlingsobjekt for alminnelig
latterliggjørelse. Jeg husker Jonas Gahr Støre på Utøya (for øvrig etter at han
selv hadde håvet inn 22 millioner i skattefritt aksjeutbytte), som hudflettet
Hagen til stor jubel fra sine unge tilhengere. Jeg husker også Jens Stoltenbergs
uttalelse til VG: «Jeg skal se om Hagen kan bidra med noe mer. Han kommer
definitivt ikke til å få noen lettelser», og jeg husker den samme Stoltenberg
som etter invitasjon fra NRK vaket som en sulten gjedde rundt mikrofonen for å
kunne ydmyke Hagen i maksimal offentlighet etter et NHO-møte i Oslo. Etter sine
egne, ikke alltid like gjennomtenkte utspill, fortjener Hagen saktens klare svar
tilbake. Men jeg kan forstå at han til tider har følt seg som en elgokse på åpen
myr i elgjakta. Det går an å forstå at han blir sur også. En hel regjering mot
en enkelt person, milliardær eller ikke milliardær. Fair play er det i hvert
fall ikke. 

Siden Hagen (inntil videre?) fortsatt kommer til å bo i Norge (jeg skulle gjerne
finlest ektepakten mellom Hagen og Mille Marie, som har århundrelange
slektstradisjoner å ivareta), slipper han knapt unna sin rolle som prügelknabe
for de rødgrønne. Skatteflyktning er et belastet begrep i Norge. Det må Hagen ha
tenkt gjennom før han begynte å kjøpe husvære i Zürich, for øvrig en av Europas
kjedeligste byer. Derfor velger jeg å tro ham på at hovedgrunnen for den ikke
ukompliserte operasjonen faktisk er formuesskatten. Og her skal vi ta Stein Erik
Hagen alvorlig. Norge er det eneste land i Europa (bortsett fra Sveits, hvor
formuesskatten er minimal, og Frankrike) som i dag opererer med formuesskatt. Og
det er slett ikke, slik regjeringen ynder å gi inntrykk av, bare «rikingene» som
sliter med den. Snarere tvert imot. Innslagspunktet er skarve 470000 kroner,
hvilket vil si at det ikke er folk som Stein Erik Hagen, men tvert imot den
økonomiske middelklasse som betaler brorparten av de 12 fattige milliardene
formuesskatten innbringer statskassen. Hagen kunne vel saktens overlevd
formuesskatten. Det betyr bare ikke at skatten er rettferdig eller fornuftig.
Bedriftseierne, også eierne av tusenvis av norske småbedrifter, betaler 28
prosent av hver øre bedriften tjener. Deretter betaler de personlig nye 28
prosent for hver øre de tar ut i utbytte. Pluss formuesskatt. I et år som i
2008, hvor bedriftene silblør og utbytter bare er en fjern drøm, skal
formuesskatten uansett betales. Jeg kjenner personer som belåner egne
privatboliger for å skaffe penger til å betale den. Våre nordiske broderland har
skjønt dette poenget og droppet skatten. I Norge har de rødgrønne skjerpet den,
blant annet gjennom å fjerne den såkalte 80-prosentregelen samt rabatten for
eiere av ikke-børsnoterte aksjer. Det er denne skatten Hagen vil vekk fra, et
beløp som for Hagen-familien betyr 80 - 100 millioner i et år hvor familien på
grunn av den internasjonale finanskrisen har tapt flere milliarder. Finnes der
vett og forstand i slikt? Ikke i min bok. 

Det mest beklagelige med hele utflytningsbruduljen er at den ikke tjener sin
hensikt. De rødgrønne mener åpenbart å kunne skaffe seg politisk gevinst på «å
ta de rike» samtidig som høyresiden synes det er problematisk å gå ut i forsvar
for en så profilert «riking» som Stein Erik Hagen. Ingen synes synd på ham
uansett. Og da hjelper det ikke stort at de eneste som åpent, om enn
halvhjertet, har støttet ham verbalt er en flokk like rike og profilerte
personer som ham selv, Jens Ulltveit Moe, Petter Stordalen, Trond Lykke m.fl. Og
ingen av dem vil flytte fra Norge. Stein Erik Hagen skulle stått over sin preken
i Vålerenga kirke. Han skulle ha sendt sine skjorter til kravebytte i London i
det stille, og han skulle, fremfor alt, sendt sine penger og stedfortredere ut
av landet uten å gå ut med saken i beste sendetid på TV. Det er slik man
overlever som milliardær i Norge. Bare så synd at mannen i hovedsak har rett. Ha
en god søndag! Jens Stoltenberg i motvind 

Rakner 

Skulle bare mangle 

Flytter ikke hjem 

Gikk over stag 

Forfriskende 

Ingen har denne gang nedlagt «et Union» mens politikerne satt klar til å dra i
gang en valgkamp. Til gjengjeld har vi fått en forfriskende debatt om
«rikinger», skatt og «den norske modellen». 

Jens Stoltenberg kunne spart seg å innkassere skipsrederne Kristian Siem og John
Fredriksens såkalte hjemflytting som en seier for «spleiselaget Norge». Ingen av
demflytter hjem. De flytter heller ikke hjem skip. 

Utover våren var det åpenbart at den rødgrønne regjeringen regnet med at
valgkampen ville bli en enklere match enn flere meningsmålinger kunne tyde på.
Det går an å forstå at de følte seg selvsikre. For Norges vedkommende kan det se
ut til at den økonomiske krisen går mot slutten. Med god grunn føler de fleste
at Stoltenberg & Co har håndtert krisen godt. I mellomtiden har brorparten av
befolkningen fått kraftige lønnstillegg, rentene er rekordlave, arbeidsløsheten
fortsatt begrenset, bankene låner villig ut penger igjen (i hvert fall til
privatkundene), og for sikkerhets skyld har boligprisene kreket seg tilbake til
nivået fra før finanskrisen slo inn over Norge. Og ingenting setter det norske
folk i bedre humør enn boligpriser som stiger. 

Når det ikke ble slik, skyldes det i stor grad de rødgrønnes forsøk på å
fullkommen-gjøre seg selv til tross for at Stoltenberg-regjeringens politikk på
en rekke områder rakner i sømmene. Etter Server-ulykken lovet Regjeringen dyrt
og hellig at oljeberedskapen skulle rustes kraftig opp. Nå ligger «Full City» og
lekker tungolje ved Skåstein utenfor Langesund uten at myndighetene har noen
bedre unnskyldning enn at det blåste da ulykken skjedde. Det gjør gjerne det når
skip forliser, og det blåser nesten alltid på Lofothavet, hvor Arbeiderpartiet
ønsker å bore etter olje. At Stoltenberg vil ha utredningene ferdig før endelig
beslutning tas, er prisverdig. Problemet er bare at velgerne etter alt å dømme
regner med at beslutningen allerede er tatt. Samtidig ser det ut til at
innvandringen nærmest er ute av kontroll og at Helse-Norge er i betydelig
dårligere forfatning enn de rødgrønne løftene forespeilet. Det samme er veiene.

Men ja, vi har det bedre i Norge enn i de fleste andre land. Alle er enige i
det. Men med handlingsregelens milliarder til disposisjon skulle det nesten bare
mangle. Det er Velstands-Norges krav om at det siste problem skal løses, den
rødgrønne regjering nå butter mot. Kravet passer rett og slett ikke med de
løftene som er gitt. Det merkeligste er at Stoltenberg-regjeringen har hyret inn
en veritabel skokk av nye medhjelpere, ikke minst på informasjon. Hvordan kan da
Stoltenberg og Kristin Halvorsen rote seg så bort i valgkampen som de faktisk
allerede har gjort. Jeg skal ikke rippe opp i Røkke-saken og Stein Erik Hagens
utflytting av familie-formuen til Sveits, men ingen av sakene kom Regjeringen
godt fra. Alle med en formue over 470000 kroner vet at det slett ikke bare er
folk som Hagen som betaler formuesskatt i Norge. Alle vet også at 12 milliarder
i total formuesskatt ikke setter velferdsstaten på spill, slik Stoltenberg vil
ha oss til å tro. 

To-spannet Stoltenberg/Halvorsen kunne også spart seg å innkassere skipsrederne
Kristian Siem og John Fredriksens såkalte hjemflytting som en seier for
«spleiselaget Norge». Ingen av dem flytter hjem. De flytter heller ikke hjem
skip. De skifter bare til norsk flagg, hvilket ikke betyr annet enn at de dermed
blir tilnærmet skattefrie (0,6 prosent). Spleiselaget vil begge fortsatt holde
seg langt borte fra. Direkte patetisk blir det når Regjeringen fremholder at
«hjemflyttingen» vil bety flere ordre til norsk industri og flere norske sjøfolk
på skipene. Jeg skulle gjerne sett den tekniske sjef og den hyresjef som
begynner å ansette norske sjøfolk og bestille norske varer bare fordi skipet
skifter flagg midt i Stillehavet. Hvis Stoltenberg virkelig tror det, så vær så
god: dream on! Den nyhetsorienterte del av det norske folk tror det ikke. 

Helt over stag gikk Jens Stoltenberg i Dagens Næringsliv i går. Åpenbart
provosert av en flokk rike personer (med Christen Sveaas i spissen) som har
sendt noen millioner kroner i valgstøtte til Frp, forlangte han at finanstoppene
viser «større ydmykhet og takknemlighet» overfor den norske velferdsstaten. Det
er et argument til å leve med. Problemet er bare at Stoltenberg samtidig tok
eiendomsretten til den norske velferdsstaten - til den norske modellen. Her
stopper det for meg. Hvis det er noe som er et fellesprosjekt for hele det
politiske Norge, så er det den norske modellen, med alle dens sterke og svake
sider. Helt siden 1970-årene, hvor Arbeiderpartiet rotet seg skikkelig bort og
overlot regjerings-roret til Kåre Willoch og Høyre, før Willoch måtte overlate
det til Gro Harlem Brundtland, har Arbeiderpartiet og de borgerlige partiene
skiftet om å regjere uten at noen av dem i vesentlig grad har gått tilbake på
forrige regjerings politikk. I detaljene, ja. Men aldri har noen regjering etter
Willoch gjort noe annet enn å stå på skuldrene til den forrige når den
fremtidige politikk skulle hamres ut. Det er det som er «den norske modellen».
Også dette vet nordmenn flest. Nordmenn flest vet også at Arbeiderpartiet mottar
en rekke million kroner fra LO, som foran denne valgkampen har vært ekstra
spandabel, og det til tross for at en stor del av LO-medlemmene tilhører ganske
andre partier enn Arbeiderpartiet. 

Når jeg har gått en smule i rette med de rødgrønne, vil jeg ikke legge skjul på
at årets valgkamp tross alt har vært mer forfriskende enn den forrige. Den gang
valgte Norske Skog det uheldigst mulige tidspunkt til å fortelle at Union
sannsynligvis ville bli nedlagt. Utspillet, som kom før valgkampen var kommet
skikkelig i gang, ble mottatt som et blodig kjøttbein av en flokk sultne
bikkjer. Samtlige partier valfartet til søvnige Skien for å forhindre
nedleggelsen, og samtlige, ikke minst Stoltenberg selv, lovet at nedleggelsen
skulle stanses. Union ble nedlagt, men da det skjedde, var det knapt en
politiker utenfor lokalmiljøet som løftet røsten, langt mindre en finger, for å
oppfylle sine løfter. Denne gang har vi i det minste fått en debatt som et
stykke på vei har dreiet seg om prinsipper og politiske holdninger. Men det er
nyttig om politikerne husker at det er det norske folk som skal velge regjering
og ikke regjeringen som skal velge et nytt folk. Ikke minst gjelder dette
Regjeringens sjef. Ha en god helg! Muslim i Bush-land 

Ingen utopi. 

Godt integrert. 

President Barack Obama sa i sin Kairo-tale at islam alltid har vært en del av
USA. I siste halvår i fjor fikk jeg oppleve å være muslim i det som fremdeles
var Bush-land. 

Allerede første dag som utvekslingsstudent ved University of California, Irvine
utenfor Los Angeles, ble min tro et tema. En kaukasisk administrator ved
universitetssykehuset med sløyfe og dollarglis tok tak i meg på bakgrunn av
navnet mitt. Han lurte på om han kunne være til hjelp med halalmat, bønn og
sette meg i kontakt med andre muslimer ved sykehuset. Uten at jeg hadde hatt til
hensikt å gi mitt bidrag til snikislamiseringen av California så tidlig. Og det
var ikke få muslimer ved universitetssykehuset. Både legestudenter, overleger og
avdelingssjefer med levende islamsk tro satte sitt preg på det svært
flerkulturelle sykehusmiljøet. Som president Obama understreket i sin tale,
tjener amerikanske muslimer mer og er høyere utdannet enn det amerikanske
gjennomsnittet. 

Likevel ble mine nærmeste venner ved sykehuset en jøde med persisk opphav, en
hvit mormoner og en sikh med indisk bakgrunn. Vårt vennskap ble en påminnelse om
at multikulturalismen er ingen utopi, slik de økende skrekkslagne
monokulturalistene her hjemme klager over. De fem til åtte millionene muslimer i
USA er en prominent del av den amerikanske multikultur. Obama slo et slag for
den amerikanske åpenheten for islam i den historiske Kairo-talen ved tydelig å
kritisere europeiske land som undertrykker muslimers religiøse praksis under
dekke av liberalisme. Obama har da også vist vei ved å ansette den hijabbærende
Daila Mogahed som den første muslim i sin stab som rådgiver. 

Ikke minst viser de tallrike moskeer og muslimske privatskoler i samtlige
delstater at islam er godt integrert i den amerikanske identitet. En av
Ramadan-månedens siste netter besøkte jeg en praktfull moské der pågangen var så
stor at det var satt opp flatskjermer og telt utendørs, og Koran-resitasjon
runget ut fra de utvendige høyttalerne gjennom hele natten etter tillatelse fra
politiet. Jeg måtte finne en plass utendørs, og under Californias palmer og
varme natthimmel ble dette en sterk og unik spirituell opplevelse - ikke altfor
mange stenkast unna Hollywood. Norske muslimer har mye å lære av sine
amerikanske trosfeller. Kvinner var mer synlig i arbeidet i menighetene og
imamene var gjennomgående godt utdannede, hadde innsikt i Vestens
referanserammer og var på bølgelengde med ungdommen. I min lokale moské hadde
eksempelvis imamen tung akademisk utdannelse innen teologi og en doktorgrad i
komparativ religion fra Harvard. Noe av det mest slående i mitt møte med
amerikansk islam var den største moskeen i California, som hadde det amerikanske
flagg vaiende på toppen av moskeen. Det var ingen tvil om hvor lojaliteten til
moskégjengerne lå, og man var ikke beskjeden med å vise det. Da orkanen «Ike»
rammet USA ble det holdt fellesbønn i moskeene for det deltagerne kalte «vårt
land». Dette er noe muslimer i Norge bør hente inspirasjon fra. For om muslimer
i Norge ønsker å bli akseptert som gode nordmenn, er også lojalitet og
kjærlighet til Norge i hjerte, sinn og tale en selvfølgelighet. Det krever
imidlertid også at definisjonen av å være norsk nærmer seg mangfoldigheten av
det å være amerikansk. Feirer norsk-pakistansk selvsikkerhet 

Vellykket. 

Norsk identitet. 

Selvsikkerhet. 

I dag er Oslo pyntet i grønt og hvitt. Titusenvis av norsk-pakistanere feirer
Pakistans nasjonaldag. Det gjør de som vellykkede nordmenn. 

Det er ikke bare opprettelsen av Pakistan som markeres ved ulike tilstelninger i
Oslo i dag. Dagen er like mye en anledning for den norsk-pakistanske
minoritetens hyllest av seg selv og den kollektive optimismen som råder innad i
minoriteten. De unge norsk-pakistanerne som er oppvokst i Norge, har omsider
begynt å leve opp til foreldrenes forventninger og storsamfunnets krav. De
klatrer til topps både i akademia og arbeidslivet. Den kanskje mest
betydningsfulle organisasjonen i norsk-pakistansk historie, Pakistansk
Studentsamfunn (PSS) i Oslo, illustrerer at utviklingen er gått i riktig
retning. PSS ble opprettet i 1993 opprinnelig for å motivere norsk-pakistanere
til å ta høyere utdannelse, men da jeg ledet studentsamfunnet for fire år siden,
var fokuset helt annet - å opprette kontakt mellom de mange ferdigutdannede
norsk-pakistanere og arbeidslivet. 

Det er ikke få navn som demonstrerer denne utviklingen. Den prisbelønte
professoren i medisin ved Universitetet i Oslo, Farrukh Chaudhry, er
hjerneforsker ved et medisinsk fakultet hvor flere av studentkullene omtrent har
en tosifret prosentandel med pakistansk bakgrunn. Sheraz Yaqub, kirurg og
doktorgradsholder, er den aller første som har fullført forskerlinjen på
medisin. Og i sommer var en ny legespire intervjuet i Nettavisen - den 18-årige
supereleven Faisal Qureshi ,som har sanket 25 seksere på videregående skole.
Utenfor medisinens verden har også det målrettede arbeidet blant
norsk-pakistanerne lønnet seg. Norsk-pakistanske jenter og gutter er synlige
blant ingeniører og konsulenter i Norges Silicon Valley - IT-Fornebu. Ikke minst
er hele Norge blitt kjent med makroanalytikeren Shakeb Syed, som er
ekspertkommentator for riksmediene. Norsk-pakistanske jenter er svært delaktige
i å frembringe den økende norsk-pakistanske selvtilliten. Psykologistudenten
Sidrah Iqbal prydet nylig Aftenpostens forside som eksempel på at
minoritetsjenter er flinkest av alle til å fullføre videregående skole og at de
i større utstrekning enn gutter med lik bakgrunn tar høyere utdannelse. 

Et trekk i den positive norsk-pakistanske utviklingen er også at man dyrker en
norsk identitet. Norge sees på som det første hjemland, og betegnende nok er det
i 14. august-feiringen blitt innlemmet verneverdige særnorske barnetog,
arrangert av Høyres Aamir Sheikh. Imidlertid har Sheikh utvist sviktende
dømmekraft og høstet berettiget unison norsk-pakistansk fordømmelse for at han i
dag overrekker en absurd brobyggingsutmerkelse til det postmoderne Norges
største fordomsgenerator, Carl I. Hagen. 

Det er en generell og mangeårig utfordring ved de folkerike 14.
august-arrangementene at norske toppolitikere, i særdeleshet fra venstresiden,
møter opp særlig i valgår, og leverer svevende, pompøse og lite substansielle
taler. Men norske politikere bør se opp, for selvsikkerheten den
norsk-pakistanske minoriteten utstråler om sin egen fremtid, vil gjenspeiles i
politikken. I dag feires den velbegrunnede optimismen av nordmenn i grønt og
hvitt. Vår tids største urett 

Skjebneår. 

Kan varsles. 

Det er vår tids største urett: De som gjorde minst for å skape klimaendringene
rammes først og hardest. 

Vi som bidro mest til å forsøple atmosfæren, skape global oppvarming og flere
naturkatastrofer blir sist og minst rammet. Fattigfolk i utviklingsland bærer
nesten hele byrden av industrilandenes menneskeskapte klimaendringer: U-landene
huser 98 prosent av dem som mister hjem og levebrød på grunn av
naturkatastrofer. 99 prosent av dem som drepes av ekstremvær, bor i fattige
land. De 50 minst utviklede landene slipper ut én prosent av verdens
klimagasser. USA alene slipper ut 20 ganger mer. De 20 minst sårbare landene i
klimaendringens tid slipper ut nesten 40 prosent av verdens karbongasser, mens
de 20 mest sårbare landene står for mindre enn 0,7 prosent av verdens
cO2-utslipp. Det fremstår som et grunnlag for verdensrevolusjon som Che Guevara
bare kunne drømme om. Det hele er beskrevet i rapporten «The Anatomy of a Silent
Crisis», som Kofi Annan la frem på forsommeren på vegne av det globale
humanitære forum jeg har gleden av å være del av. 

I dette skjebneåret for klimaavtaler er det forståelig at nordmenn, europeere og
amerikanere vil fokusere på utslippsreduksjoner som kan stabilisere det globale
klimaet før det blir for sent for oss selv. Med et par graders økt
gjennomsnittsvarme vil vi og våre etterkommere fortsatt kunne overleve, selv om
stormene og flommene blir flere og hardere, og det blir mindre skiløping og mer
snegler og flått. Men lavtliggende øyfolk, overbefolkede ørkennasjoner, utsatte
orkansamfunn og isavhengige, nordlige urfolk er mindre interessert i om vi har
klart å stabilisere klimaet i 2050. Før det vil de forgå dersom de ikke får
omfattende overlevelseshjelp her og nå. «tilpasning» kalles forsvarshjelpen som
skal gjøre sårbare mennesker i stand til å overleve ekstreme klimavariasjoner og
klimaendringer. Teknologirevolusjonen gjør dette utviklings- og miljøarbeidet
mer effektivt. Små investeringer muliggjør tidligvarsling, katastrofeberedskap
og mer robuste levebrød, hus, skoler og helsestasjoner. Bangladesh har fått og
vært mottagelig for slik bistand. Da megasyklonen Sidr traff det overbefolkede
landet i 2007, drepte den 3400 og ødela for ti milliarder kroner. Da den
tilsvarende orkanen Nargis traff det vanstyrte Burma året etter, var dødstallet
40 ganger større - og de økonomiske tapene tredobbelte. 

På den forestående tredje verdenskongress om klimaendringer i Genève blir det
vedtatt å opprette et «globalt system for klimatjenester». Med verdens
meteorologiske organisasjon i spissen vil tusener av meteorologer,
vitenskapsmenn og utviklingseksperter i hundrevis av organisasjoner skape en
verdensomspennende rådgivningstjeneste for alle utsatte samfunn. Slik kan alle
varsles i tide om, og bli mer robuste overfor, ekstremvær. I 2006 var det
hjerteskjærende å høre hjelpearbeidere på Afrikas Horn fortelle at gjeterfolk
ikke fikk varsel og hjelp før en lenge forventet tørke. De fikk ikke solgt og
slaktet buskapen før den sultet ihjel og hungersnøden var et faktum. Da regnet
kom tilbake sto hele folk på bar bakke. Før klimatoppmøtet i København i
desember er det de som forurenser mest, men selv er minst sårbare, som
forbereder seg best. De samfunnene som står på kanten av stupet har lite
ressurser og krefter til å fremme krav og be om effektiv bistand i samsvar med
prinsippet om at «forurenseren betaler for skadene». Derfor må de få hjelp - før
det er for sent. De asketiske homofile 

Balansert. 

Brannfakkel. 

Må homofile følelser leves ut? Er homofili virkelig medfødt? I en ny bok
fortelles syv kristnes historie om å håndtere homofili på en uortodoks måte. 

Mine homofile venner er ført i pennen av Espen Ottosen, kristenkonservatismens
kanskje fremste talerør i norske medier og fast spaltist her i avisen. Mens
mange konservative kristne har rømt offentlighetens blendende, gudløse lys og
murt seg inn i bedehusene, har Espen Ottosen med sin moderne retorikk etablert
seg som en frisk representant for klassisk kristen etikk. Når
informasjonslederen i Misjonssambandet i sin nye bok nå gjengir de dypt
personlige historiene til sine syv venner med homofile følelser som ikke lar
disse få utløp, vil hans meningsmotstandere derfor søke å svekke bokens
legitimitet ved å påpeke Ottosens bibeltro bakgrunn. At Ottosen tilhører samme
misjonssamband som homofile Arnfinn Nordbø brøt ut av, legger også sten til
byrden. 

Imidlertid skal man ikke bla mange sidene i boken før det fremgår at Ottosen har
behandlet bokens tema på en empatisk, åpen og balansert måte. Det vil være for
lettvint å avfeie boken som en konservativs tendensiøse budskap. For selv om
Ottosen sannelig har overordnede hensikter med boken, er innholdet ærlig. Han
har intervjuet sine venner med homofil orientering på en distansert måte. Hvert
intervjuobjekt gir en usminket skildring av oppveksten, erkjennelsen av de
homoseksuelle tilbøyeligheter og det aktive valget om å avstå fra å praktisere
homofili grunnet overbevisningen om homofilt samliv og kristendommen som
uforenlig. Disse homofiles uortodokse valg om å båndlegge sin seksualitet
skjønnmales heller ikke. Ottosen vier betydelig plass til utfordringer de syv
har hatt. Noen av vennene hans lever i sølibat mens andre lever i heterofile
ekteskap, stort sett med hell. De homofile vennene reagerer på dikotomien i
norsk homodebatt, hvor det skisseres at enten lever man ut legningen og blir
lykkelig eller man fortrenger den og det går galt. Selv er de lykkelige ved å
følge Jesu budskap, og stiller seg spørsmålet: Er en etterprøvbar gudstro å
følge Guds vilje eller egen vilje? I boken stilles en rekke kontroversielle
spørsmål som sjelden når overflaten i norsk homodebatt. Et fellestrekk ved flere
av Ottosens homofile venners beretninger er problematisk oppvekst og svekkede
maskulinitetsidealer. Det gir assosiasjoner til religionshistoriker Hanne
Nabintu Herlands kamp i mediene for å gjenreise det tradisjonelle mannsidealet.
Dessuten siterer Ottosen forskere som mener at seksuell identitet er en
kulturell konstruksjon og ikke biologisk. Til sammen sår dette kanskje frøet til
en fornyet debatt om seksuell legning er medfødt eller ikke. Ottosen benytter
også muligheten til å ta et ramsalt og grundig teologisk oppgjør med kirkeledere
som har bifalt homofilt samliv. 

Det blir spennende å følge hvordan bokens budskap om kontroll over både hetero-
og homoseksualitet blir mottatt i et Norge hvor ekshibisjonistisk, promiskuøs og
ustyrlig seksualitet dyrkes og fremsettes som ideal for unge. Mine homofile
venner bærer med sine overraskende og nye synsvinkler potensial til å bli en
brannfakkel ikke bare i homodebatten, men i seksualitetsdebatten generelt.
Minoritetspolitikere med ben i nesa 

Pinlig. 

«løvetannsbarnet» Raja. 

Foreldregenerasjonen. 

Epoken da innvandrerpolitikere var ensbetydende med gebrokkent norsk, løse
kanoner og listefyll er en saga blott. 

Minoritetspolitikerne ved årets valg er stort sett førstegenerasjonsnordmenn med
store politiske karrièrer foran seg. Å være minoritetspolitiker er ekstra
utfordrende - på den ene siden blir de møtt med knallharde krav fra «sine egne»,
mens debattklimaet i Norge og partipisken på den annen side ofte tvinger dem
bort fra minoritetstempelet. De må balansere på denne stramme linen. Aps kanskje
største politikertalent, Hadia Tajik, er minoritetspolitikeren som har størst
mulighet til å bli blant nasjonens 165 mektigste. Saera Khans telefoniske tabber
ble Tajiks brød, og det er ingen overdrivelse å fastslå at Tajik ikke har store
sko å fylle. For Saera Khan lot seg redusere til å være et innvandreralibi. 

Det var pinlig da Martin Kolberg måtte medbringe Khan som forsvarer i
TV-debattene som etterfulgte Kolbergs famøse islamuttalelser tidligere i år.
Tajik er naturligvis intelligent nok til ikke å følge i Khans fotspor, og da bør
hun strekke seg noe mer for å markere seg i minoritetsmiljøene - selv om hun har
et vesentlig poeng når hun i VG sier at hun skal være en politiker for alle.
Særlig bør hun gjøre det mulig for de mange minoritetsjentene som rettmessig
anser henne som forbilde å identifisere seg med henne. Tajiks fremste
minoritetsmotstander, Venstres Abid Raja, velger en annen strategi. Han går
hodestups inn i integreringsdebatten og er blitt en slags referanseramme i
integreringspolitikk. Raja kan virke uklar om egne standpunkter i disse
spørsmålene, men oppnår troverdighet med sine viktige dialogmøter, og for at han
retter kritikk mot minoritetsmiljøenes ukultur samtidig som han ikke er nådig
mot dem som søker å innskrenke minoriteters livsutfoldelse. 

I motsetning til andre minoritetspolitikere er det for minoritetsungdom lett å
kjenne seg igjen i «løvetannsbarnet» Raja - med hans oppvekst på østkanten,
utfordrende ungdomsår, akademiske suksess og verv i Pakistansk Studentsamfunn.
Imidlertid vil hans uttalte verdiliberalitet gjøre ham upopulær i flere
minoritetsmiljøer. På den annen side kan liberalerne i Venstre med genuin
toleranse også for konservatisme og religiøsitet, virke fristende for
minoritetsvelgere. Høyres Afshan Rafiq er ikke like verdiliberal, men var
profilløs som stortingsrepresentant. Hun er blitt tydeligere etter
stortingsperioden, men må se langt etter stemmer fra minoritetene på grunn av
lav plassering på stortingslisten og Frp-spøkelset. 

SVs fremste minoritetspolitiker, Akhtar Chaudhry, tilhører foreldregenerasjonen
og skiller seg således fra de andre minoritetspolitikerne. Chauhdry appellerer
til førstegenerasjonsinnvandrere, og hans håp er minoritetsstemmer som ønsker
rødgrønn regjering, men som vil at styrkeforholdet mellom Ap og SV går i
sistnevntes favør, slik at Aps mange etnosentriske integreringspolitikere
temmes. Ingen av disse minoritetspolitikere er funnet verdig sikker plass på
partienes stortingslister, men årets valgkamp har endelig fått frem
minoritetspolitikere med ben i nesen. Babylivet går sin gang 

Multitasking. 

Flinkest. 

Alle fikk barn. Det var den høsten da alle fikk barn i Oslo. De fleste i
vennegjengen hadde passert 30, og det passet utmerket nå som giftermålet var i
boks, og leiligheten var fiks ferdig innredet. 

Det eneste som manglet, var en baby som sto i stil til Arne Jacobsen-stolen de
hadde handlet på finn.no. I og med at de foreløpig ikke selger barn på Ikea (de
jobber med saken), måtte de lage barnet selv. De tok oppgaven alvorlig. Det
skulle også vise seg å være en høyst krevende oppgave å gi det kommende barnet
et passende navn. Oda og Selma var fint, mente kona, som insisterte på å bli
kalt «kjæresten» av mannen sin. Lukas var bra hvis det ble gutt, mente mannen.
De kranglet dag ut og dag inn, til de ble enige om å kalle barnet Per eller
Kari. De mente at det var upretensiøst og fint. Dessuten var det jordnært og
norsk. 

Det var noen kritiske røster i den lille byen som lurte på om foreldrene ville
ha tid til dette nye barnet. De var jo så opptatt med å dyrke sine egne
karrièrer, mente de, at det kunne herske tvil om deres kapasitet til
barneoppdragelse. Heldigvis var dette en tid da man hadde funnet opp ord som
«multitasking». Foreldrene snakket om babyene i lunsjer, på telefonen og, aller
mest, på Twitter. De flyttet til hus i drabantbyer, laget åpen kjøkkenløsning,
og innså at de som tror Gud skapte jorden på seks dager, antagelig ikke har
prøvd å sette sammen en bokhylle fra Ikea. Mannen gledet seg til å fyre på
peisen, stirre inn i flammene og glemme at han var belånt til over pipa.
Kjæresten hans (les: kona), som figurerte ammende på store svart-hvitt-bilder i
stua, var lykkelig for at hun hadde funnet ut at det gikk an å handle økologisk
pesto på nærbutikken. Alt var fryd og gammen, og de nybakte foreldrene forkynte,
på parmiddager, at de lærte barnet regler og grensesetting. Sannheten var at de
serverte barna godteri fra de var ett år gamle - og lot dem spille Playstation
fra de var tre. Innerst inne var mor og far litt engstelige for at barnet skulle
bli et mobbeoffer dersom det manglet egen mobil, eller ikke hadde rekorden på
Guitar Hero. 

De nybakte foreldrene i den lille byen merket at det hele var del av en
uoffisiell konkurranse. Hvem har det flinkeste barnet? Hvem er de beste
foreldrene? Hvem får plass i den beste barnehagen? Så opphengt var de i sin egen
konkurranse, at de overså at barna fikk nervøse rykninger av den actionfylte Fox
Kids-tegnefilmen de så på. De kritiske røstene hevdet at foreldrene
overstimulerte barna. Da lo foreldrene og ristet på hodet. For hvem kan
arrestere en generasjon for bare å ville at barna skal «utforske sine kreative
sider»? Ja, så stolte var de over ungens evne til multitasking, at de unnet seg
litt egentid. Mor gikk på power yoga for å kvitte seg med spenningene - mens
mannen gikk til coach for å fortelle at han synes at 18-åringen som jobber i
resepsjonen i bedriften, er sexy. Alle var glade i den lille byen i det lille
landet. Hvis far ikke trillet rundt med ungen i vognen på Grünerløkka, dro mor
spedbarnet med på babymassasje og spedbarnsyoga. Høst ble til vinter. Og vinter
ble til vår. Inne i hodet på den lille, stressede babyen begynte en liten tanke
å forme seg for første gang, en liten setning som skulle bli som et mantra de
nærmeste årene. «Jeg må begynne å røyke,» tenkte det nervøse barnet. «Så fort
som overhodet mulig!» Renessanse for utskjelt FN 

Kostbar alenegang. 

FNs død er betydelig overdrevet. Nå må Norden hjelpe Barack Obama å revitalisere
organisasjonen. 

Obamas tale i FN var det definitive bevis for at USA er kommet hjem igjen til
multilateralt samarbeid. Obama og utenriksminister Hillary Clinton har lagt om
amerikansk utenrikspolitikk fra forgjengernes lederskap gjennom alenegang til
dagens «lederskap gjennom samarbeid». FN-ansatte i New York, som overvintret de
mange lange årene med George W. Bush, klyper seg nå i armen hver dag. - Det er
blitt bedre enn under Bill Clinton, sa en gammel FN-kollega om samarbeidet med
den nye administrasjonen. Spørsmålet nå er om den initiativrike
multilateralismen Obama vil vende hjem til, fortsatt er hjemme i FN-systemet. Da
Sikkerhetsrådet i 2006 skulle utpeke ny generalsekretær, ønsket ikke
Bush-administrasjonen en ny, kraftfull Kofi Annan: «Vi ønsker en generalsekretær
som er sekretær snarere enn general», sa USAs daværende FN-ambassadør John
Bolten. Kinesere og russere brukte andre ord, men mente det samme. I 2006
forholdt Norden seg forbausende stille om hva slags ledelse dette hjørnet av
verden ønsket seg på toppen av FN. Da Bush-administrasjonen og dens allierte
hamret løs på Kofi Annan og hans modige linje før og etter Irak-invasjonen, var
de nordiske igjen lite synlige, selv om angrepene var i strid med våre
interesser og tradisjoner. Det var den svenske Dag Hammarskjöld som utviklet
generalsekretærembetet til en selvstendig kraft for fred og demokrati. De
nordiske land gir mer frivillig bidrag til FN enn noen stormakt. Uten bidragene
fra vår lille gruppe kollapser store deler av FNs virksomhet. Vi hadde de to
første generalsekretærene. Vi har en felles nordisk interesse av å fremme FNs
avtaler og binde opp stormaktene i et forpliktende og forutsigbart samarbeid. Vi
kan bidra til at FN-ledelsen føler et like sterkt press for å ta nye initiativer
i Sri Lanka, Burma, Kongo, Zimbabwe, Darfur og Gaza som motpresset fra maktene
som ønsker et passivt og svakt FN. Norden forsvant som en effektiv og enhetlig
aktør i FN da også Sverige og Finland ble EU-medlemmer i 1995. EU er en positiv
kraft i FNs langsiktige arbeid, men våre nordiske naboer ser, som alle andre, at
Unionen er for langsom, stor, utydelige og splittet til å reagere effektivt i
mange politiske kriser. Norge står for svakt alene. Når Obama fra FNs talerstol
spør om de andre medlemslandene er beredt til å inngå i et mer aktivt samarbeid
i og fra FN, bør det derfor innebære at Norden gjenoppstår i FN. 

En renessanse for konflikthåndtering gjennom FN kommer også fordi USA har
innsett hvor kostbare de vestlige operasjonene i Irak og Afghanistan er blitt.
Siden 2001 har USA alene brukt over 915 milliarder dollar (over 5 billioner
kroner) i Afghanistan og Irak. De andre NATO-landene har samlet brukt snaut en
billion til. Det er mer enn seks ganger de samlede ressursene FN har hatt til
disposisjon i over hundre land i det samme tidsrommet. Likevel konkluderer nå
USAs kommanderende general i Afghanistan at bare en «ny» strategi og enda større
militære styrker kan motvirke en «fiasko» i Afghanistan etter åtte år med krig
og statsbygging der USA og NATO har hatt førersetet. I disse samme åtte årene
har FN med sine små ressurser bidratt til fred og fremgang i blant annet Angola,
Liberia, Sierra Leone, Elfenbenskysten, Sør Sudan, Burundi, Nord-Uganda,
Libanon, Nepal og Øst-Timor. FN er, tross alt, bedre enn sitt rykte. Rekken ut
av Norge går 

Naturlov. Amerikanske Cisco har lagt 17,2 milliarder kroner på bordet for å
overta norske Tandberg. Er det en naturlov som gjør at høyteknologiske bedrifter
forsvinner ut av Norge så snart de er blitt en suksess? 

God sex er gratis 

Prostituerte med makt. 

Det er nesten meningsløst å drøfte om kvinner prostituerer seg frivillig. Hva da
med en fattig inder som selger nyren sin fordi han får godt betalt? Er det
frivillig? 

Paradoksalt nok startet sexkjøpdebatten i avisene for alvor først etter at loven
var vedtatt. En årsak kan være at få har våget å protestere. Det er
stigmatiserende å forsvare horekunder. Og godt er det. For myten om den
lykkelige prostituerte er nettopp en myte. Hvem er det som på ramme alvor tror
en prostituert gjerne anbefaler datteren å velge samme geskjeft? Mads Larsen
startet denne runde av Aftenposten-debatten, og slår fast at de fleste
prostituerte selger kroppen frivillig. Hvordan vet han det? Og hva betyr
frivillig? Mennesker gjør mye fordi de trenger penger. Antagelig finnes det både
lærere, ingeniører og aksjemeglere som har vanskelig for å hevde at de går på
jobben 100 prosent frivillig. Problemet er dårlige alternativer! Derfor må slike
valg vurderes moralsk. Noen kan kanskje selge den ene nyren sin «frivillig» -
fordi alternativet er fortsatt fattigdom. Men i Norge sier vi at det er umoralsk
å selge menneskeorganer. De skal gis bort. Derfor heter det organdonasjon. 

Etter min mening gjelder det samme for sex. Like lite som menneskeorganer skal
behandles som en vare, skal sex sees slik. Derfor rister jeg på hodet når Mads
Larsen konsekvent snakker om det skjeve kjønnsmarkedet. For Larsen er
referanserammen utelukkende uforpliktende sex. Da blir også prostituerte kvinner
mennesker med makt, rett og slett fordi «kvinnelig seksualitet er et gode
milliarder trakter etter». Det pussige er at så mange aksepterer Larsens
utgangspunkt. Kathrine Aspaas hyller Larsen og spør hvorfor kvinner ikke tilbyr
«nok sex til å dekke menns etterspørsel» (5. desember). Også hun befinner seg på
markedsplassen. Anne Bitsch (11. desember) synes derimot ikke kvinner skal
«selge sin kropp på et marked». Det er fint. Likevel tør hun «ikke å ta stilling
til prostitusjon». Neivel? Årsaken er kanskje frykten for å hevde at noe alltid
er galt og dermed åpne døren til moralistbåsen. Tenk om det for eksempel finnes
en prostituert der ute som hevder at hennes største problem er mangelen på
aksept? Både som kristen og som gift mann vil jeg kjempe mot å løsrive sex fra
et forpliktende kjærlighetsforhold. Jeg tror mange menn, og kanskje enda flere
kvinner, ønsker å knytte sammen sex med kjærlighet, med forpliktelse og med
trofasthet. Dermed blir det nedverdigende å betale for sex. Det går an å snakke
meningsfullt om menneskers seksuelle behov. Likevel vil ikke utgangspunktet mitt
være at menn er som dyr - med behov som må dekkes og instinkter som må følges.
Mottoet «har du lyst, har du lov» er uklokt og kortsiktig. Jeg tror vi i en del
situasjoner bør utvise selvbeherskelse og selvkontroll. Min overbevisning er at
mennesker vil få færre sår, færre vonde opplevelser og bedre sex av å utforske
sin seksualitet i et forpliktende og monogamt kjærlighetsforhold. Som
begrunnelse kan jeg for eksempel peke på statistikken for hvor mange ekteskap
som går overende på grunn av utroskap. Det sies ofte at det beste i livet er
gratis. Vennskap, naturopplevelser, gode samtaler. Jeg tror det samme gjelder
for sex. Den gode sexen, som bygger nærhet og intimitet, koster ikke penger.
Bare forpliktelse. Er vi redde for moral? 

Moralisme? 

Respekt. 

Mange av våre største utfordringer handler om moral. Men er vi for redde for å
snakke om det? 

Unge mennesker som vokser opp uten familie rundt seg. Konflikter som «løses» med
knivstikking. Jenter som utsettes for seksuell trakassering. Utroskap som fører
til skilsmisser. Fedre som ikke tar seg av barna sine. Helger som ødelegges av
fyll. Økt forbruk bidrar til klimakrise. Manglende måtehold skaper finanskrise.
Politiske ledere som ikke tør å inngå i dialog, skyver regningen over på sivile.
Krigsherrer uten respekt for kvinner og barn bruker seksualisert vold som våpen.
Barn sendes som pakker rundt i verden for å tilfredsstille perverse lyster hos
noen få. Dette er selvsagt ikke hele historien, hverken hjemme eller ute. Det er
ikke sant at alt bare blir verre. Mange hjelpes ut av nød, og mange lovbrytere
blir stilt til ansvar. Som Jan Egeland har uttrykt det på vegne av FN-systemet:
Det nytter! Poenget er likevel at de største utfordringene vi står overfor,
dypest sett handler om menneskelige valg. Eller sagt med andre ord: De handler
om moral. Likevel synes mange det er problematisk å snakke om moral. Grunnene
til det er mange: 

For det første er vi redde for at moral skal bli til moralisme: lettvinte
prekener om at andre ikke er gode nok, eller at alt var bedre før. Frykten er
velbegrunnet. Ikke minst vi nordmenn er verdensmestre i moralisme, ofte
uavhengig av vår faktiske moral. For det andre er mange av observatørene og
forskerne som arbeider med de angjeldende fenomenene, selv barn av en kultur der
etikk og moral er blitt forkastet som besteborgerlige tvangstrøyer. Da er det
vanskelig å ha kritisk avstand. Og for det tredje vet vi at moralsk fordømmelse
kan ramme blindt - eller i hvert fall galt. De som lider mest under
familiesammenbrudd eller rusproblemer, er ofte ofre som ikke hjelpes stort av å
bli fortalt hvordan livet «egentlig» burde være. 

Alt dette må vi ha med oss når vi skal snakke om etikk og moral; om den teori og
praksis som skaper et menneskeverdig og trygt samfunn. Moral må alltid formidles
med respekt! Men det må ikke stoppe oss fra å kalle en spade for en spade: Vi
som oppdrar barn, må snakke om tydelige grenser for rusmidler og seksualitet.
For tør vi ikke, overlater vi det til TV og Internett. Vi som arbeider med
internasjonal politikk, må snakke tydelig om behovet for voksen og ærlig dialog
mellom parter i konflikter. Og vi må huske at kampen for menneskeverd koster.
Dersom vi faktisk mener at menneskeverdet er en verdi i seg selv, må vi være
villige til å kjempe for det, også når det krenkes langt borte. Og, ikke minst,
vi som lever i samfunn med andre mennesker - og det gjør vi alle sammen - må
ikke være redde for å si ifra når vi ser urett bli begått, eller når
samfunnsmoralen forfaller. Men vi må aldri rette skytset bare mot «de andre».
Dersom unge mennesker synes voldelig oppførsel er kult, sender slibrige
sex-SMS-er til hverandre eller bruker nedsettende språk over en lav sko, hvem
har de det fra? Dersom krigsherrer hamstrer våpen og krever respekt gjennom
geværmunningen, hvem er det de etterligner? Kort sagt: Hva slags verdier gir vi
egentlig videre til neste generasjon og til verden rundt oss, vi som lever på
middagshøyden i den velstående verden? Fra blasfemisirkus til mer gudsalvor 

Blasfemi og religiøst hat. 

Absolutt ytringsfrihet. 

Mer konstruktivt. Blasfemisirkuset i regi av Regjeringen er heldigvis slutt. Nå
kan det offentlige ordskiftet om dette viktige temaet komme i et annet,
forhåpentligvis mer konstruktivt spor. 

Europarådet skiller mellom begrepene «blasfemi» og «oppfordring til religiøst
hat» («incitement to religious hatred»). Førstnevnte mener man ikke bør
kriminaliseres, men det bør det andre. Ifølge Europarådet er det ingen
motsetning mellom rettslig vern mot oppfordring til religiøst hat og
religionskritikk i det offentlige rom. Som kjent har Europarådet forsvar av
menneskerettighetene, det parlamentariske demokrati og prinsippet om rettsstaten
som sine viktigste oppdrag. Europarådets såkalte Venezia-kommisjon har
«demokrati gjennom lovgivning»(«democracy through law») som sitt viktigste
område. Nylig utga kommisjonen en rapport om forholdet mellom ytringsfrihet og
religionsfrihet. 

Rapporten tar utgangspunkt i medlemslandenes lovgivning når det gjelder blasfemi
og andre relevante straffbare handlinger knyttet til religion. Rapporten
anbefaler at blasfemi bør avkriminaliseres. Samtidig anbefaler rapporten landene
som fortsatt ikke har rettslig vern mot oppfordring til religiøst hat om å sørge
for det. Religionskritikk skal vi ønske velkommen. Demokrati krever at religiøse
mennesker, som andre grupper, skal tolerere at andre kritiserer deres tro og
tanker, verdier og aktiviteter. Målet må være å beskytte mennesker fra
diskriminering og hat på grunnlag av religion, ikke å hindre kritikk av
religion. Fremveksten av et flerreligiøst Norge aktualiserer behovet for et
klokt offentlig ordskifte om slike spørsmål. Debatten om lovgivning mot blasfemi
er vanskelig. Delvis skyldes det våre forestillinger om ytringsfrihet. Delvis
skyldes det definisjonen av blasfemi i vanlig språkbruk. 

I den norske debatten så langt virker det som om mange har en forestilling om at
ytringsfriheten må være absolutt, og at enhver begrensning truer demokratiet.
Det har, f eks, vært få som argumenterer mot dagens rasismeparagraf. Muligens
mener man at blasfemiske ytringer er mer truende for demokrati enn rasistiske
ytringer? Men FNs menneskerettigheter likestiller beskyttelsen mot
diskriminering på begge grunnlag selv om «rase» er noe man er født med og
religion noe man kan, i teorien, «velge». Med «blasfemi» tenker de fleste på
«gudsbespottelse». I vanlig språkbruk er det vanskelig å se skillet mellom
blasfemi og f.eks. oppfordring til religiøst hat. Ethvert forslag til lovgivning
på feltet kan derfor sees som et hinder for religionskritikk. I Europarådets
gjennomgang av europeiske lovtekster mot straffbare handlinger knyttet til
religion er dette skillet tydelig; her omtales, i tillegg til blasfemi,
handlinger som f.eks. oppfordring til religiøst hat. Her er det ingen motsetning
mellom rettslig vern mot oppfordring til religiøst hat - som anbefales av
Europarådet - på den ene siden, og religionskritikk, ytringsfrihet og demokrati
på den andre. Til syvende og sist er lovgivning alene ikke tilstrekkelig til å
sikre demokrati. Ytringsfrihet bærer med seg både rettigheter og plikter. God
lovgivning kan være en god påminnelse om begge deler. Nye tider i Malaysia 

Malaysia har fått ny statsminister. Stafettvekslingen har ikke skjedd uten
spenning, og det er ikke klart hvordan den nye etappen blir. 

Sammenlignet med sine nærmeste naboer, Thailand og Singapore, kan Malaysia
muligens plasseres midt på treet når det gjelder demokratisk utvikling. I
Thailand har politisk maktovertagelse skjedd etter massedemonstrasjoner, og
politiske konfrontasjoner er flere ganger blitt «løst» gjennom militærkupp. I
Singapore går alt mer pent og pyntelig for seg, men slik blir det gjerne når
nasjonen egentlig er en ettpartistat. I Malaysia har det nettopp vært
vaktskifte: Tun Abdullah Ahmad Badawi har gitt stafettpinnen videre til Datuk
Seri Najib Razak, som blir ny statsminister. Dette er en direkte følge av det
som ble omtalt som en «politisk tsunami» i fjor, da regjeringspartiet, for
første gang, fikk mindre enn to tredjedels flertall i parlamentet. Badawi var
sterkt ønsket som leder da han kom til makten for fem år siden. Mange var lei av
forgjengeren, Dr. Mahatir Mohammed («Dr. M.»), som hadde styrt landet på
tilnærmet eneveldig vis i 22 år. I tillegg til å slå ned på alle tegn til
politisk motstand, og på «regimenegative» ytringer i medier, var «Dr. M» også
arkitekten bak Malaysias policy med å favorisere majoriteten - malayene - i det
fleretniske landet, på bekostning av minoritetene, særlig kinesere og indere.
Badawi vil bli husket fordi han tillot mer ytringsfrihet enn «Dr. M.» Det var
også i Badawis tid at opposisjonen i Malaysia klarte å gjøre seg gjeldende. Men
opposisjonens sterkere stilling resulterte også i store tap for Badawis parti,
og fremskyndet hans egen exit fra politikken. Badawi hadde ambisjoner om å
fjerne systemisk korrupsjon og å reformere rettssystemet. Han hadde også planer
om å fornye politiet og den offentlige forvaltning. Ikke på noen av disse
områdene har vi sett nevneverdige endringer i positiv retning. Badawis siste
tale til sitt eget parti var en advarsel - og kanskje også et tegn på hva vi kan
forvente oss med Razak. Badawi advarte nemlig mot diskriminering av etniske
minoriteter og bruk av udemokratiske midler for å ramme politiske motstandere.
Den nye statsministeren, Razak, har pustet og åndet politikk i et langt liv. I
tillegg til å ha sittet i parlamentet siden han var 23 år, er han også sønnen
til Malaysias annen statsminister og nevøen til den tredje. Alternative aktuelle
statsministerkandidater har det ikke vært lett å få øye på. Razak starter ikke i
sin nye jobb med blanke ark og nye fargestifter. Det går rykter om at han har
mottatt bestikkelser. I tillegg er han blitt knyttet til et drap som har alle
elementer av skandale: Utroskap, en utenlandsk kvinne og militære eksplosiver
brukt som drapsvåpen. Razak har benektet alle beskyldninger. Razak skal lede
Malaysia gjennom finanskrisen og økende arbeidsledighet. Det er i dag mange som
spør seg om han er rett mann for jobben. Alle har vært spent på hvordan Razak
skulle sette sammen sin regjering. Det er nettopp blitt kjent at «Dr. M.»s sønn
kommer inn i regjeringen. Dette kan være et tilbakeskritt: Mange kommentatorer
frykter at «Dr. M.» herved gjenoppstår politisk. Så skåler vi igjen! 

Ulike drikkemønstre. 

Kutte skjenketiden. 

For å få ned alkoholkonsumet i Norge må det tas i bruk sterkere virkemidler enn
dem vi har i dag. 

Turister som kommer til Norge blir ofte mektig imponert over norsk natur;
samtidig blir mange overrasket ved sitt første møte med fulle nordmenn. Blir man
boende her i landet, inngår norsk drikkekultur som en del av integreringskurven.
Først reagerer man som norske barn og synes det er utrivelig at kjære og kjente
plutselig forandrer seg. Etterhvert lærer man seg at det er forskjell på det å
være, for eksempel, i godt humør, småbrisen, pussa, brisen, god og brisen,
småfull, full og «dritings». 

Rus har en klar sosial dimensjon; man drikker for å signalisere noe om hvem man
er, og hvem man ikke er. Vi ser derfor ulike drikkemønstre, avhengig av sosiale
lag og subkulturer i Norge i dag. Likevel er det mulig å si, når man
sammenligner med mange land, at alkohol har en helt annen - og større - plass i
det norske samfunnet. Et blikk på norske drikkevaner, sett utenfra, viser hvor
tett disse henger sammen med kulturelle normer. For nordmenn kan alkohol ha
mange funksjoner; den kan signalisere kos, «roe ned nervene», eller gi mot til å
gjøre noe man gruer seg for. Der jeg vokste opp, i Malaysia, er mat og sosialt
samvær, meditasjon eller en stille bønn vanlige virkemidler i slike situasjoner,
ikke alkohol. Når noen har drukket for mye i Norge, både gjør og sier de ting de
ikke ville ha funnet på i edru tilstand. Slike episoder kan bli gjenfortalt og
utbrodert i lystige lag senere. Men hvis noen blir fulle i et malaysisk selskap,
vil de fleste synes at det er både uakseptabelt og pinlig, Hovedpersonene selv
vil håpe at episoden vil gå i glemmeboken raskest mulig. Fenomenet norsk
drikking er ikke statisk. I vikingtiden var det ikke bare sosialt akseptert, men
forventet at man skulle drikke seg full - ellers kunne andre tro at man hadde
noe å skjule. Med økt velstand kom også mer «sofistikerte» drikkevaner med vin i
hverdagen. I tillegg har også kvinner begynt å drikke «som menn». Norsk
alkoholkonsum er på vei oppover. Alkoholforbruket i Norge er rekordhøyt, og har
økt fra 3,45 liter pr. person i 1960 til 6,6 liter i 2007, en økning på 90
prosent. Alkoholbruk skader også andre enn den som drikker. I EU regner en med
at 60000 nyfødte pr. år er undervektige som følge av morens alkoholbruk, og at
hele 9 millioner barn lever i familier med alkoholproblem. I tillegg antar man
at alkohol tar 10000 «uskyldige» liv hvert år grunnet promillekjøring. At
alkohol spiller en rolle ved drap og annen vold kjenner vi også fra norske
forhold. 

En EU-rapport fra 2006 foreslår blant annet tøffere tiltak mot promillekjøring,
høyere avgifter samt å gjøre alkohol enda mindre tilgjengelig. Regjeringens nye
mantra for å forebygge mer og reparere mindre, lover ikke mye når det gjelder
alkoholskader. Det foreslås å kutte ned skjenketiden med én time. Myndighetene
har tidligere klart å endre drikkeadferd for eksempel i forbindelse med
bilkjøring og hos gravide kvinner. De kan endre norske drikkevaner, og -uvaner.
Men det skal mer til enn tradisjonelle og lite kraftfulle virkemidler. Trolig
vil sommerturistene fortsatt imponeres av norsk natur og gremmes av norsk
drikkekultur. Å ta fremmedfrykt alvorlig 

Politisk korrekte. 

Konstruktiv, ikke krenkende. 

For å komme lenger i rasismedebatten må vi ta fremmedfrykt alvorlig. Vi kan ikke
fortsette å føyse det bort som bare noe irrasjonelt. 

Enkelte bruker en rasismedefinisjon som er så snever at antall rasister i Norge
begrenses til et fåtall; de "frikjenner" dermed seg selv fra rasiststempelet.
Andre bruker et utvidet rasismebegrep hvor "alt" er rasisme og "hvor det bor en
rasist i hver av oss". Dette gir lite rom for å ta alvorlig folks opplevde frykt
for det fremmede. I denne sammenheng er det nyttig å bli minnet om at FNs
rasediskrimineringskonvensjon og norsk lovgivning skiller mellom direkte
diskriminering, hvor negativ forskjellsbehandling er det man ønsker å oppnå, og
indirekte diskriminering, hvor negativ forskjellsbehandling er en utilsiktet
konsekvens av handlingen. Både direkte og indirekte diskriminering er ulovlig i
Norge. Rasismedebatten viser at ikke alle er klar over dette. Det betyr
imidlertid ikke at alle som indirekte diskriminerer, egentlig er rasister.
Fremskrittspartiet tilbyr sine velgere rett til å være skeptiske mot innvandrere
og et legitimt rom for deres uro og ubehag i møtet med "det flerkulturelle
Norge". Krav stilles til innvandrere slik at uroen og ubehaget skal dempes. 

Andre, mer politisk korrekte meningsytrere, tilbyr en motsatt strategi: Det er
flaut med fremmedfrykt. "skikkelige" folk driver ikke med sånt. Det stilles
først og fremst krav til majoriteten; innvandrernes væremåter som kan oppleves
som uvante, skal forstås. Som innvandrer kan jeg foretrekke den siste
tilnærmingen fremfor den første, men ingen av dem bidrar konstruktivt til å øke
vår evne til sameksistens. Fremmedfrykt oppleves av alle, uansett om man
tilhører majoritet eller minoritet. Sameksistens krever noe av alle, uansett
bakgrunn. Når man legger til grunn at Norge i dag er et gjennomsekularisert og
individorientert samfunn, kan det være krevende for både majoritet og minoritet
at enkelte har en religiøs identitet syv dager i uken - ikke bare når de skal
døpes, gifte seg og begraves - og som fremhever storfamilien heller enn
individet. Videre, majoriteten lever i den tro at ytringsfrihet i Norge er noe
absolutt og ubegrenset. Man glemmer at denne friheten alltid har hatt
lovbestemte grenser mot, f.eks. rasisme, blasfemi og pornografi. Derfor kan
resepten til utenriksminister Jonas Gahr Støre om en mer gjennomtenkt tilnærming
til ytringsfrihet - der ord må veies slik at de ikke krenker andre - oppleves
som frihetsbegrensende. Hvis vi skyver ytringsfriheten foran oss i
rasismedebatten, tar vi ikke nok ansvar for konsekvensen av våre handlinger. Men
hvis vi ikke - med utgangspunkt i ytringsfriheten - kan snakke om frykten og
ubehaget vi kan føle i møte med mangfoldet, vil sameksistens bli nesten umulig.

Noe av det vi må samtale om er: Hvordan forklare fenomener som virker uforenlige
for "folk flest", for eksempel det å være hijabbærende og feminist på samme tid?
Hvordan kan man kritisere kulturell og religiøs praksis på en måte som er
konstruktiv og ikke krenkende? Kunnskap, møteplasser med takhøyde, folk som tør
gå foran med de vanskelige spørsmålene, samt tydelige lovgrenser for hva som er
uakseptabelt, er noe av det som kan øke vår evne til sameksistens. Her har vi
alle en utfordring. Obama-koden 

En talens mester. 

Kontakt og inkludering. 

Håp og endring. 

Motiverer til innsats. 

AUF-leder Martin Henriksen skulle ønske at statsminister Jens Stoltenberg
begeistret velgerne mer. Muligens burde flere politikere lære å knekke
Obama-koden. 

Fra mitt partifrie ståsted kunne Henriksens sukk også gjelder de andre
partilederne: Når ble du eller jeg sist begeistret for en leder av et politisk
parti? Den stadig synkende valgdeltagelsen kan tyde på at Obama-koden kan være
det som skal til for å vekke mer begeistring hos velgerne. 

Nylig var Barack Obama i Berlin hvor han holdt en tale som demonstrerte, nok en
gang, at han er en mester i talekunst. Dagsavisen var så begeistret at den - på
forsiden - omtalte Obama som "president av Europas forente stater". Hva er
hemmeligheten? Retorikk krever at man taler både til hjerte og hjerne.
Retorikkens repertoar er logos (saksargumenter), pathos (følelsesargumenter) og
ethos (moralske argumenter). Alle elementene finnes i Obamas Berlin-tale, men
pathos dominerer; Obama vekker positive følelser. 

Obama begynner med sin fars drøm om frihet og et bedre liv i USA. Han følger opp
med å si at grunnen til at alle har kommet for å høre på ham, er at de deler den
samme drømmen om frihet og et bedre liv. I løpet av noen få minutter har han
klart å skape kontakt med hver eneste person i forsamlingen og blåst opp en
stor, inkluderende boble som det føles godt å være i. Obama går da tilbake til
de dramatiske dagene for berlinerne i 1948 da en luftbro var nødvendig for å
bryte sovjet-kommunistenes blokade av Vest-Berlin. Folk sultet, og vinteren var
kald, men "berlinerne nektet å gi opp". Mot alle odds ble luftbroen en suksess,
partnerskapet mellom det amerikanske folk og berlinerne var et faktum. Ifølge
Obama burde derfor alle i verden "se til berlinerne" for å lære, for eksempel,
hvordan en mur kan rives ned. Obama bruker effektive bilder som en luftbro med
amerikanske fly og nedriving av en mur, til å fremme et saklig argument for at
endring er mulig. Gjennom dette eksempelet gjør Obama alle berlinere samtidig
til helter. Han får dem til å føle seg litt høyere, litt penere og litt
sterkere. 

Obama minner alle om at verden i dag har store utfordringer og nevner blant
annet terrorisme. Samtidig sier han at USA og Europa har drevet litt fra
hverandre. Han påpeker at tiden for å bygge broer er kommet, men at denne
historiske sjansen vil kreve noe av oss - og her nevner han behovet for tyske
soldater i Afghanistan, et kontroversielt tema også i Tyskland. 

Obama unnviker ikke alvorlige temaer. Han sier tydelig hva drømmen om en bedre
verden vil kreve: Han motiverer til innsats gjennom å tegne det store bildet og
vise målet og meningen med Tysklands bidrag. Han argumenterer med at det er
dette som er moralsk riktig. Enkelte partier som for tiden har medvind i
meningsmålinger spiller mest på folks misnøye og egoisme. Men negative følelser
skaper ikke begeistring. Ønsker partiene å begeistre oss, må de satse på
positive følelser som gir håp, som inspirerer til handling og som gir oss en
følelse av å være med på noe viktigere og større enn oss selv. Alle kan redusere
sykefraværet 

Ikke egnet. 

Evaluert. Hvorfor er partene i arbeidslivet rørende enige om at
intensjonsavtalen om et inkluderende arbeidsliv skal videreføres når resultatene
hittil har vært så mistrøstige. 

Avtalen om et inkluderende arbeidsliv (IA-avtalen) skal redusere sykefravær, øke
avgangsalder fra arbeidslivet og øke rekrutteringen av personer med nedsatt
funksjonsevne til arbeidslivet. Avtalen går ut ved årsskiftet, men partene i
arbeidslivet er ivrige etter å forlenge avtalen til tross for marginale
resultater så langt. Når de velger å fortsette et lite effektivt samarbeid -
samtidig som alle politiske partier virker paralysert og uten noe alternativ -
kan det skyldes at ingen ønsker å ta den nødvendige diskusjonen om virkemidler
som virkelig kan gi resultater. SINTEF og Norges teknisk-naturvitenskapelige
universitet har evaluert avtalen. Det nasjonale målet på 20 prosent reduksjon i
sykefravær er ikke nådd; sykefraværet var bare 3,1 prosent lavere i 2008 enn i
det første avtaleåret 2001. Målet om å øke avgangsalderen for
seniorarbeidstagere har ført til at denne er økt noe (seks måneder), men
rapporten konkluderer med at målet om å få inn folk med redusert funksjonsevne
har mislykkes. Det som er interessant her er å se på virksomheter som ikke er
IA-bedrifter. Mange lar være å delta fordi de ikke har et sykefraværsproblem.
Mer interessant er det å se på dem som har et sykefraværsproblem, men lar være å
delta. Et børsnotert entreprenørselskap jeg kjenner, klarte å få ned
sykefraværet fra ni prosent til tre prosent innen kort tid. Ledelsen valgte å
sette søkelys på problemet på alle nivåer i organisasjonen.
Arbeidsskadestatistikken ble oppdatert regelmessig og nøye analysert. En serie
tiltak ble innført der det var mest relevant, og ledere på alle nivåer måtte
rapportere regelmessig om utviklingen. Min påstand er at med kunnskap, vilje og
styring kan alle virksomheter redusere sykefraværet. Problemene er spesifikke
for den enkelte bedrift; det som passer for byggebransjen passer ikke
nødvendigvis for et departement. 

IA-avtalen, slik den fremstår i dag, er ikke egnet til å bidra nevneverdig til
mindre sykefravær, særlig i staten og spesielt blant kvinner. Når arbeidslivets
parter er så ivrige etter å videreføre avtalen skyldes nok dette andre forhold.
Det mest nærliggende er at både arbeidstager- og arbeidsgiverorganisasjonene
ønsker å legge lokk på diskusjonen om sykelønnsordningen. Sandman-utvalget
utredet årsakene til den sterke økningen i sykefravær og uførepensjonering
utover 1990-tallet. Det foreslo at både arbeidstagere og arbeidsgivere i større
grad skulle ansvarliggjøres. Arbeidstagerne skulle bidra med en egenandel på 20
prosent redusert bruttolønn pr. dag i arbeidsgiverperioden (16 dager), men
ingenting fra og med 17. fraværsdag. Arbeidsgiverne skulle få et
medfinansieringsansvar på 20 prosent av sykepengeutbetalingene fra folketrygden
fra og med 17. dag og ut hele sykepengeperioden (ett år). Dette kan være en besk
medisin, men det er mulig at det er ingen vei utenom: Dette er hva pasienten
trenger. Men partene i arbeidslivet ønsker ikke å svelge medisinen. Og ingen
politiske partier ser noen gevinst i å tvinge dem til å gjøre det. IA-mysteriet
er muligens ikke så mystisk likevel. Men narrespillet har en pris og den betales
av deg og meg. Gi solskinnspolitikken en sjanse 

Enorme lidelser. 

Ny åpning. 

Kim Dae-jung har også etter sin død bidratt til å myke opp det anspente
forholdet mellom Nord- og Sør-Korea. Tiden kan nå være moden for å gi ideene
hans en ny sjanse. 

En høytstående delegasjon fra Nord-Korea dro til Seoul for å hedre den tidligere
sørkoreanske presidenten Kim Dae-jungs minne. De møtte også nåværende president
Lee Myung-bak for første gang siden han kom til makten i Sør-Korea i fjor. En
rekke signaler fra Nord-Korea de siste ukene kan tolkes som en anledning til å
gi ideene bak solskinns-politikken en ny sjanse. Det kan gi håp til Nord-Koreas
undertrykte folk. Kim Dae-jung mente at ikke noe kommunistisk regime lar seg
endre av ytre press. Tvert imot er det ved samhandling med omverdenen at endring
vil skje, mente han. Dette kom til uttrykk i den såkalte solskinnspolitikken
overfor Nord-Korea. Han greide å få til samarbeid innen industri og turisme,
direkte tog- og veiforbindelse og familiegjenforeninger på tvers av den godt
bevoktede grensen. Han mottok Nobels fredspris for sitt arbeid i 2000, men fikk
aldri oppleve at de grunnleggende utfordringene på den koreanske halvøy ble
løst. 

Den menneskerettslige og humanitære situasjonen i Nord-Korea er prekær.
Nord-Korea tillot at minst en million mennesker døde av sult på 1990-tallet,
mens generalene prioriterte ressurser til militæret og atomvåpenprogrammet. Selv
om situasjonen er noe bedret de senere år, representerer matmangel en
kontinuerlig humanitær krise. Over 37 prosent av barna i landet er kronisk
feilernært. Det er også antatt at Nord-Korea internerer rundt 200000 mennesker i
politiske fangeleirer uten lovlig dom og for grunnløse anklager. Ikke bare er
opposisjonelle fengslet, men også deres familiemedlemmer. Både eldre og barn
arresteres i tråd med et system for kollektiv skyld i tre slektsledd. Fangene
lever under forhold vi knapt kan forestille oss. Militærdiktatoren Kim Jung-Il
har de siste årene lykkes i å flytte fokuset bort fra innbyggernes lidelser og
over på sine gjentatte atomvåpentrusler. Da Nord-Korea for første gang
gjennomførte en atomprøvesprengning i 2006, var verden samstemt i sin
fordømmelse og sanksjoner ble vedtatt gjennom FNs sikkerhetsråd. Et rammeverk
for forhandlinger ble etablert gjennom de såkalte sekspartsforhandlingene. Jeg
var blant dem som håpet at dette også kunne bli en plattform for å diskutere
humanitære og menneskerettslige spørsmål. Det viste seg å bli en haltende
prosess som til slutt brøt sammen i desember i fjor. Nord-Korea har etter den
tid skremt, truet og provosert omverdenen med raketter og prøvesprengninger.
Igjen sto verden samlet i fordømmelsen. 

Det har den siste tiden vært en rekke initiativer fra Nord-Korea som kan tyde på
at militærdiktaturet nå åpner for en mer dialogrettet linje - i hvert fall
overfor USA. Kanskje har den unisone fordømmelsen bidratt til at Kim Jung-Il nå
viser tegn til oppmykning? Nå må verdenssamfunnet jobbe samlet og målrettet for
å gi solskinnspolitikkens grunnleggende ideer om dialog og engasjement en ny
sjanse. Men dialogen med Nord-Korea må handle om mer enn atomvåpen; målet må
også være å bedre levekårene og respekten for menneskerettighetene i landet. Vi
kan ikke tillate at det nordkoreanske folks lidelser nok en gang havner i
skyggen av atomvåpenspørsmålet. Storting nesten uten næringsliv 

Minstefradraget. 

Et nytt storting er på plass, men representasjon fra næringslivet forblir lav.
Dette taper Norge på. 

Før valget så Norges Hovedorganisasjon på bakgrunnen til 437 sentrale kandidater
fra partienes fylkeslister. Der var fordelingen 32 prosent i privat sektor, 29
prosent heltidspolitikere, 27 prosent offentlig ansatte og 12 prosent fra
frivillig sektor. Etter valget ser vi at av 55 nye representanter kommer bare
åtte fra stillinger i privat sektor. Folket er best representert når Stortinget
rommer representanter med praktisk erfaring fra alle viktige samfunnsområder.
Det er uheldig at så få representanter har erfaring fra privat sektor. Risikoen
er at temaet næringsliv fort blir debattert ut ifra ideologi istedenfor de
utfordringene bedriftene står overfor. Norsk næringsliv er så mangt. I mediene
er det gjerne store bedrifter som får mest oppmerksomhet. Små og mellomstore
bedrifter er usynlige i mediebildet - og i politikernes hoder. Små og
mellomstore bedrifter står for omtrent to tredjedeler av sysselsettingen i
næringslivet og 55 prosent av omsetningen. I 2008 økte antall nyetableringer med
over 30 prosent i forhold til året før. Prinsippet om likebehandling ofres,
samtidig som de som skriker høyest får skreddersydd krisehjelp i
milliardstørrelse. For eksempel ble 140.000 selvstendig næringsdrivende
ekskludert fra Regjeringens konjunkturavhengige skattelette da finansministeren
forsøkte å dempe sjokkvirkningene av den globale finans- og økonomikrisen. Det
næringsdrivende trenger er ikke først og fremst gullkort og gratis penger fra
finansministeren, men bedre vilkår for å drive sin virksomhet. 

Noen eksempler fra hverdagen til selvstendig næringsdrivende: Som kjent har
minstefradraget for lønnsmottagere økt jevnt og trutt gjennom årene. I 2000 var
minstefradraget maksimalt 36.600 kroner; i 2008 var dette nesten doblet, til
67.000 kroner. I sin selvangivelse kan lønnsmottagere velge mellom
minstefradraget og å trekke fra faktiske utgifter. Selvstendig næringsdrivende
kan bare trekke fra faktiske utgifter. Et annet eksempel på negativ
forskjellsbehandling finner vi i Regjeringens nye lovforslag for å sikre en
varig avtalefestet pensjon (AFP) for privat sektor. Med forslaget skal personer
i privat sektor kunne kombinere AFP med arbeidsinntekt uten at pensjonen blir
avkortet. Dette gir økt valgmulighet og fleksibilitet for personer som arbeider
i privat sektor - med mindre man er selvstendig næringsdrivende eller på annen
måte tilhører den delen av privat sektor som ikke er knyttet til et
tariffområde. Det er vanskelig å forstå hvorfor skatte- og trygdesystemet
systematisk forskjellsbehandler selvstendig næringsdrivende og andre
yrkesutøvere. Regjeringen bør snarest sørge for at regelverket på dette området
gir like vilkår for yrkesutøvere i begge kategorier, selvstendig næringsdrivende
og lønnsmottagere. Selvstendig næringsdrivende bør ha rett til «næringsfradrag»
på linje med minstefradrag for lønnsmottagere, og rett til dagpenger, til
omsorgspenger for å passe syke barn, og til AFP, bør også være en selvfølge. Med
flere representanter fra næringslivet, vil det være rom for slike
problemstillinger også fra Stortingets talerstol. I skyggen av fredsprisen 

Problemer på hjemmebane. 

Fredsprisen til hjelp? 

Nobels fredspris gjør Barack Obama til en enda større internasjonal politisk
stjerne. Men på hjemmebane sliter han. Vil dette også svekke hans
gjennomføringskraft? 

Barack Obama startet sin presidentperiode med et imponerende beslutningstempo.
Åpenbart godt forberedt skrev han de første dagene i Det ovale rom under på en
rekke brev og dekreter som varslet nye, viktige initiativ: Stengning av
Guantánamo, dialog med Iran, nye fredsbestrebelser i Midtøsten, uttrekning av
Irak-styrkene, bedring av forholdet til Russland, atomnedrustning og økt tyngde
i klimaforhandlingene. Man kan miste pusten av mindre. Ved siden av Obamas
forsikringer om å jobbe mer multilateralt gjennom økt vekt på FN, ga dette
Nobelkomiteen gode grunner til å gi fredsprisen til Presidenten. Obama har
allerede skapt et nytt internasjonalt klima, ikke minst gjennom sin utstrakte
hånd til den muslimske verden. Men forventningene til hva presidenten skal
utføre blir desto større. Skuffelsene vil bli tilsvarende store om han ikke
lykkes, selv om dette også avhenger av andre. 

En lengre rundreise i USA nylig ga meg et levende inntrykk av at hverdagen for
alvor har innhentet presidenten. Selv om markedene igjen tar seg opp, så stiger
arbeidsledigheten. Men dette var ventet etter finanskrisen, og vil møte
forståelse. Verre er det at Obama har store problemer med å få gjennom i
Kongressen sin store helsereform. Det hjelper ikke at Demokratene har flertall.
Ikke alle Obamas partifeller stiller lydig opp, og han må derfor søke støtte hos
republikanere. Dette krever kompromisser, som igjen kan skape misnøye hos
meningsfeller av presidenten. Om ikke lenge må Obama også skaffe seg mandat til
å stille med konkrete bidrag til klimatoppmøtet i København i desember. Det er
heller ikke lett i et land hvor både bilindustri og olje- og kull-virksomhet har
sterke talsmenn i begge partier. Men aller vanskeligst for tiden er krigen i
Afghanistan. Det kommer stadig meldinger om tap av amerikanske soldaters liv.
Krigen har blitt langvarig, og kan bli en hengemyr. Motstanden vokser, og flere
begynner å sammenligne med Vietnam. Obama varslet allerede før valget en
opptrapping av amerikanske styrker. Mange mener det heller er en omlegging av
strategien som må til. Selv visepresident Joe Biden har ytret tvil om en militær
styrkeopptrapping. Presidenten har kalt sentrale politikere til Det hvite hus
for å finne en løsning, men foreløpig lar den vente på seg. 

Vil tildelingen av Nobels fredspris bli til hjelp for Obama i hans kamp for å
løse hjemlige politiske problemer? Neppe. Riktignok vil en slik pris med rette
gjøre mange amerikanere stolte over sin president. Men tildelingen er også møtt
med sterk kritikk, særlig fra republikanere. Dette kan skjerpe motsetningene
mellom partiene og gjøre kompromissklimaet dårligere. Nobelprisen er i alle fall
en oppmuntring for Obama i en ellers tøff politisk hverdag, Og den er, som han
selv sa, en oppfordring til handling i de fredsinitiativ han har tatt. Så får vi
håpe at de mange problemene på hjemmebane ikke tar all hans oppmerksomhet og
handlekraft. Signaler til Langtbortistan eller til Frp? 

Økte utgifter. Regjeringens utgifter til innvandring øker kraftig. Ved å slutte
å synkronisere norsk politikk med den danske, kunne man ha spart seg for å kaste
penger ut av vinduet. 

Statsråd Knut Storberget får i fanget ansvar for det omstridte fireårskravet for
familieetablering for flyktninger. Dette er et kontroversielt tiltak utformet av
sterke krefter i Arbeiderpartiet, inspirert av høyreregjeringen i Danmark.
Kravet innebærer at flyktninger og lignende grupper må ha fire års arbeid eller
utdanning i Norge for å få rett til familieetablering. Med «familieetablering»
menes «samliv som ble etablert etter tidspunktet for innreise til riket».
Arbeiderpartiets offisielle mål med tiltaket er todelt: Innstramning av
asylstrømmen, og belønning for å ta arbeid eller utdanning. Fra før har
regjeringen skjerpet underholdskravet for familieetablering. Å oppfylle
fireårskravet fører ikke automatisk til familieetablering med mindre
underholdskravet er oppfylt. I praksis er fireårskravet smør på flesk som blåser
opp innvandringsposten i statsbudsjettet. Når regjeringen hever terskelen for å
ha et familieliv i Norge for folk på flukt, viser erfaring som regel at enten
går asyltallene opp fordi noen kvinner velger å søke asyl i Norge på selvstendig
grunnlag, eller kvinnene må forlenge oppholdet i land hvor det ofte er farlig å
være enslig kvinne. Fra før vet vi at returavtaler mellom Norge og
«asylproduserende» land, og landenes sikkerhetssituasjon er de to faktorene som
påvirker asylankomster. Hvordan velger potensielle asylsøkere asylland? Når
sikkerhetssituasjonen er så truende at folk velger å flykte, er det først og
fremst å komme i sikkerhet som er viktig, ikke bisarre regler for
familieetablering. Når mangel på jobb, i tillegg til de ulempene dette medfører,
attpåtil forsinker familieetablering, kan dette øke stressnivået i en ellers
slitsom tilværelse; dette kan virke integreringshemmende. Dessuten, når retten
til familieliv avhenger av å få jobb uansett, kan personer utsettes for større
utnyttingsrisiko - sosial dumping - i et arbeidsmarked hvor flyktninger allerede
er marginaliserte. Fagpersoner mener i tillegg at fireårskravet - og unntakene -
er kompliserte, ikke bare for myndighetspraksis, men også med hensyn til
informasjon til brukerne. Kontroll av vilkår vil kreve økte ressurser.
Lovendringen kan også føre til flere klagesaker som må avgjøres i
Utlendingsnemnda. Hvorfor har Danmarks venner i Arbeiderpartiet ivret for noe
som mest ligner på gammelt oppgulp, klippet og limt fra et annet omstridt
tiltak, 21-årsregelen mot tvangsekteskap som havnet på skraphaugen? Hverken
Sverige eller Finland har noe lignende. Den mest nærliggende forklaring er ren
kynisme. Arbeiderpartiet vet at fireårskravet bare i liten grad vil påvirke
asylstrømmen eller integreringstempoet. Signaler fra Arbeiderpartiet om
asylpolitikken er ikke beregnet på potensielle asylsøkere i Langtbortistan; de
er skreddersydd først og fremst for norske ører, især for velgere i
Fremskrittspartiet. En ny regjering med nye koster kan revurdere tidligere
lovforslag som ikke er tilstrekkelig gjennomtenkt. Statsråd Knut Storberget kan
gå i bresjen. Kunst trenger et marked 

Lyrikken engasjerer ikke. 

Glad i samtidslitteratur. 

Vil kunne nynne. 

Kontakt med publikum. 

Kuratorkunst. 

Følg pengene. 

Aldri har så mange begavede lyrikere, komponister og billedkunstnere laget så
mye kunst som berører så få mennesker. 

I musikken oppføres mange verker av samtidskomponister bare én eller to ganger,
mens kirkemusikkomponister, som Knut Nystedt, har et musikalsk språk som ligger
nærmere publikum, skriver Nils August Andresen. 

Offentlig støtte. Norsk kunst trenger offentlig støtte. Men deler av norsk
kulturliv trenger også mer marked. Kunst som ikke møter enkeltmennesker i et
marked, risikerer å utvikle estetiske normer som er så forskjellige fra normene
hos lesere, lyttere og tilskuere at kunsten mister evnen til å berøre. At kunst
ikke berører, er et problem. Men det er et problem som ikke fanges ordentlig opp
av mye av debatten om kulturpolitikken. Der har stridspunktet vært om Trond
Giske bestemmer for mye, eller om private mesener kunne bidratt mer - senest i
Ingrid Røynesdals kronikk i Aftenposten 13. oktober. 

For hundre år siden var lyrikk en stor kunstform i Norge. Herman Wildenvey og
Arnulf Øverland, Olaf Bull og Sigbjørn Obstfelder var diktere man kjente og var
glad i, som beskrev livserfaringer, som ble resitert i festlig eller i alvorlig
lag. Dikt ble gjentatt taust innenat, som trøst i tunge stunder eller for å gi
ord til den sitrende følelsen av forelskelse. Tillat en til dels skjemmende
overforenkling for å illustrere noen poenger: Slik er det ikke i dag. Leserne
vil ikke ha moderne lyrikk om de så får det kastet gratis etter seg. Og det får
de: For selv om lyrikk nesten ikke lånes ut på bibliotekene, utgjør lyrikk
nesten en tredjedel av titlene som kjøpes inn gjennom innkjøpsordningen. I
bokhandlene selges like lite. Det er ikke fordi det ikke skrives god lyrikk.
Øyvind Rimbereid, Inger Elisabeth Hansen, Steinar Opstad, mange gode dikt, det
er ikke det som er poenget eller problemet. De begeistrer mange av kritikerne -
men alle når de et ualminnelig begrenset publikum. Obstfelder, som døde i 1900,
foretrekkes fortsatt av mange fremfor Opstad når fremmedgjøring overfor verden
skal beskrives. 

Det er underlig - for nordmenn er glade i samtidslitteratur! Samtidsromaner
selger godt. Tunge romaner, nyskapende romaner, viktige romaner selger godt,
enten det er Karl Ove Knausgård, Hanne Ørstavik eller Tore Renberg. Noe har
skjedd med lyrikken, som ikke nødvendigvis har ødelagt diktene, men som har
ødelagt deres evne til å engasjere folk. Dette «noe» har ikke på samme måte
skjedd med romanen. Dette «noe» synes i hvert fall å ha noe å gjøre med de
kunstneriske normene blant lyrikerne, med eksperimentene, med form og språk.
Normene for prosatekster har selvsagt også endret seg, men på en måte som ikke
har fjernet seg like mye fra leserne. 

Vi ser det samme på andre felter: I musikken oppføres mange verker av
samtidskomponister bare én eller to ganger. Notene kjøpes ikke inn av
amatørmusikere, publikum nynner sjelden til «tonene». Mens mange komponister
synes melodi og harmonikk er blitt mindre interessant, og i stedet utforsker
lyder, situasjoner, hva som er musikk eller ikke er musikk, later lytterne til
fortsatt å mene at nettopp melodi og harmonikk er interessant. «Kan det
offentlige i større grad kreve at bevilgninger inneholder krav om tiltak for å
nå et større publikum?» 

Da er det interessant at det finnes segmenter innen samtidsmusikken som i større
grad vektlegger dette. Et eksempel er kirkemusikken. Mange komponister som har
hatt store deler av sitt virke rettet mot kirkekor og menighet, har et musikalsk
språk som ligger nærmere publikum enn komponister som får sine bestillinger fra
samtidsmusikkfestivaler. Knut Nystedt, Egil Hovland, Trond Kverno og Torbjørn
Dyrud kan tjene som eksempler. Kanskje påvirkes deres estetiske normer av
forholdet til amatørsangere og deres frustrasjoner og gleder, eller av å se
reaksjonene på et nytt verk hos menigheten? De estetiske normene står selvsagt
ikke stille, det er et hav av forskjell på Dyrud og Dvorak, Hovland og Händel.
Men normutviklingen har skjedd i dialog med et (rett nok ikke betalende)
publikum. Tilsvarende er det tydelige forskjeller i estetiske normer blant
kunstnere som i hovedsak lager installasjoner som skal selges «bare» til
kuratorer, og blant dem som i hovedsak lager litografier og trykk som skal
selges til de noen tusen hjem som kjøper slikt. Opp igjennom historien har
normer for god kunst vært gjenstand for betydelig debatt, blant kunstnere,
mellom kunstnere og kritikere, men også i form av en markedsinteraksjon mellom
kunstnerne og publikum. «publikum» betyr i denne sammenheng slett ikke «hele
folket»; det betyr snarere noe slikt som «den aktivt kunstinteresserte del av
befolkningen». Det er en rimelig antagelse at denne interaksjonen bidro til at
normene hos publikum og kunstnere ikke drev altfor langt fra hverandre. Publikum
lot seg påvirke av kunstnerne, men kunstnerne tok også publikums reaksjoner
alvorlig - det måtte de, for publikum var deres marked. 

Over tid har deler av kunsten fått en annen interaksjonsform med dette
publikumet. Med statens vekst er publikums betalingsvillighet blitt bare
perifert relevant for visse typer kunstnere. Det gjelder i grove trekk lyrikere,
samtidskomponister, og det man litt forenklet kan kalle kuratorkunsten. Normene
for god kunst har derfor her kunnet utvikle seg separat, til et punkt hvor
kunstens naturlige publikum i liten grad er interessert. Mens på de områdene som
fortsatt forholder seg aktivt til publikum, og i større grad forholder seg til
et marked bestående av enkeltmennesker - romanforfattere, litografer,
kirkemusikkomponister i mine eksempler - har kunstneriske normer som i større
grad evner å berøre. Jeg tror ikke det er tilfeldig. Poenget er altså ikke at
samtidskunsten er dårlig eller meningsløs. Og slett ikke at god kunst kan skapes
av et fritt marked alene, eller ved at kunstnere lydig følger publikums
estetiske normer. Da blir kunsten kommersialisert. Kunstnere må ha frihet til
også å fjerne seg fra publikum, forfølge noe som bare er deres. Et fritt og godt
kunstfelt i Norge i dag kan ikke overleve uten betydelig offentlig støtte. Og
heller ikke romaner, kirkemusikk eller litografier ville overlevd i særlig grad
uten offentlig støtte. Og det er selvsagt ikke noe mål at all kunst skal
appellere til alle. Men det er problematisk, og unødvendig, at hele kunstgrener
har mistet evnen til å engasjere et bredere kunstinteressert publikum. 

Det finnes ingen enkel løsning. Mer «markedsinteraksjon» kan være positivt for
kunsten. Men statsstøtten kan ikke kuttes, og hverken staten eller noen andre
bør påtvinge kunstnere andre estiske normer. Men et sted å begynne debatten er
«follow the money». Noe gjøres selvfølgelig allerede for å nå et bredere
publikum, og samtidskunsten er ikke monolittisk. Men kan flere av de offentlige
pengene som etterspør ny kunst, gå lenger ned i næringskjeden, til
amatørkunstnere og ensembler, eller lesere, lyttere og tilskuere? Kan det
offentlige i større grad kreve at bevilgninger inneholder krav om tiltak for å
nå et større publikum? «Jeg spørger kun, mit Kald er ej at svare.» I mellomtiden
er situasjonen at aldri har så mange begavede lyrikere, komponister og
billedkunstnere laget så mye kunst som berører så få mennesker. Å tie er å lyve

Sjelden åpenbaring. 

Innlevelse og innsikt. 

Trykkeforbud. 

Fremmedgjorthet. 

En klok kvinne. 

Morens opplevelser. 

Med hjertet i halsen. 

Jødisk blod. 

Herta Müller skildrer hvordan totalitære regimer deformerer menneskers psyke. 

Herta Müller vil vise at enkeltindividet bærer med seg alt som utgjør summen av
dets liv, skriver Gabi Gleichmann. 

Å tie er å lyve. Disse visdomsordene ble formet av forfatteren Günter Grass. Som
en politisk moralsk instans og gallionsfigur for etterkrigstidens demokratiske
Tyskland ytret Grass ofte disse ordene, enten han gjorde opp med nazismens arv
eller var opptatt av undertrykte minoriteter i Europa. Men dette var før han, 50
år for sent, avslørte at han selv hadde tilhørt Waffen-SS. Å tie er å lyve -
disse ordene kunne også kommet fra Herta Müllers lepper. Årets nobelprisvinner i
litteratur har i intervjuer ofte sagt at hun aldri har skrevet for å bli
forfatter. Skrivingen er for henne en livsnødvendighet, en kamp mot et politisk
undertrykkende diktaturs forsøk på å hemmeligholde alt. Hennes litterære
arbeider, som utforsker symbiosen mellom oppriktighet og bedrag, kunne også
beskrives som et uavlatelig forsøk på å legge for dagen språkets evne til å
belyse så vel som å bedra. 

Herta Müller er en sjelden åpenbaring blant dagens tyskspråklige forfattere: En
hardnakket moralist til tross for at hun ikke skriver bøker for å formane,
snarere for å skape. Prosaen hennes er poetisk, konturskarp, sanselig. Hun
blander tunge erfaringer og usigelig vakre metaforer omtrent som Joseph Brodsky.
Tråder og temaer binder sammen bøkene hennes, men hun skriver aldri samme
historie. Forfatterskapet utspeiler seg i den europeiske samtidshistorien og
preges av eksilet og totalitære regimer. Det bæres av en melankoli overfor
livets flyktighet, moralens skrøpelighet, menneskets illusjoner, maktens
overtramp og makthavernes grusomhet. En utysk mistro mot kollektive krav,
handlinger og institusjoner karakteriserer Herta Müller. Hun byr på en sint, men
lavmælt motstand; som individer må vi være urokkelige, fortsette å leve, skape,
bygge, elske, minnes, skrive. 

Hennes forfatterskap har selvbiografiske røtter - ikke som en bekjennelse og
utlevelse, derimot som en innlevelse og innsikt. Født i 1953 i en liten by i
Banatet sørvest i Romania vokste hun opp i en tysktalende familie som tilhørte
en av Ceausescu-diktaturets mange undertrykte minoriteter. Hun har studert tysk
litteratur ved universitetet og hadde en tid nære forbindelser til en gruppe
unge tyskspråklige forfattere som i opposisjon til det totalitære regimet søkte
ytringsfrihet. Etter studiene arbeidet hun som oversetter i en fabrikk, men fikk
sparken da hun nektet å samarbeide med det hemmelige politiet og bli angiver.
Siden ble hun i flere år trakassert av Securitate. 

Debuten kom i 1982 med en novellesamling som ble kraftig sensurert i hjemlandet
før den ble trykt. I de første bøkene sine skildrer hun livet i en tysktalende
by, med den undertrykkelse, korrupsjon og intoleranse, den falskhet og råskap
som hun finner der. Her blandes poetisk raffinement og subtil samfunnskritikk på
en sinnrik måte. Herta Müller fikk hard kritikk i innenlandske medier, samtidig
ble hun hyllet i Tyskland. Da hun offentlig kritiserte diktaturet i Romania, ble
hun underlagt trykkeforbud, og i 1987 måtte hun emigrere til Berlin. 

I sitt nye hjemland har Herta Müller aldri lykkes med å overvinne sin
fremmedgjorthet. Arbeidene hennes handler hovedsakelig om problemene ved å
flytte vestover og følelsen av utenforskap, som ofte plager den som lever i
eksil. Hun forblir undrende og kritisk til den farlige uskylden og de
halvbevisste fortrengningene som råder i Tyskland. Hun har samme blikk for
dobbeltmoralen og hykleriet i den tyske hverdagen som hun hadde i det
stagnerende rumenske diktaturet. Verden er hard og uendelig skjør; den sprekker
i sømmene, og det er der Herta Müller befinner seg, uredd, usentimental, klok av
erfaringer som både er personlige og dikterens intuitive. 

Hun skriver for det meste presist, ømsinnet. Iblant kan hun imidlertid være
tilsiktet vag; den svevende tonen og det dvelende innholdet blir da en måte å
formidle en flerdelt opplevelse på. I henne skimter jeg en klok kvinne, i
febrilsk virksomhet der hun skaper trollformler som får oss til å se klart og
dypt. Det jeg beundrer hos Herta Müller, er at hun i bøkene sine ikke viker for
det besværlige, ikke skjermer for mørket og aldri glatter over en grov
virkelighet. Hun er ingen idylliker når hun gjennomlyser virkelighetens
bakgårder. 

I sin hittil største litterære satsing, den nylig utgitte romanen Atemschaukel
(Carl Hanser Verlag), skildrer hun morens opplevelser. Etter Den røde armés
innmarsj i Romania i 1944 ble alle menn og kvinner mellom 17 og 45 år i den
tyske minoriteten deportert til Sovjetunionen, da de ble ansett for å ha stått
på Hitlers side. Moren tilbrakte fem år i en russisk leir. Det var etter møtet
med Oskar Pastior, også han tyskrumensk forfatter i eksil, at forfatterinnen
bestemte seg for å skrive om GULag-leirene. Pastior hadde oppholdt seg i en av
disse leirene i Ukraina mellom 1945 og 1949. De reiste dit sammen, og Herta
Müller skrev ned Pastiors og andre fangers erindringer. I 2004 døde Pastior, og
nobelprisvinneren satt igjen med materialet. 

Man leser Atemschaukel med hjertet i halsen. Herta Müller viser oss menneskets
evne til å overskride indre grenser og overleve, med verdigheten i behold, selv
under de mest ufattelige byrder. Nærgående og uten å nøle er hun i scenene sine
fra dette helvetes forgård. Man glemmer ikke med det første skildringen av
hvordan alle i leiren, fylt av dødsangst og overbeviste om at deres siste
øyeblikk er kommet, på nyttårsnatten tvinges til å grave groper i den hardfrosne
jorden. Men hullene er ikke til å henrette folk ved skyting, derimot til å
plante popler i. I dag, 60 år senere, skjuler disse høyvokste trærne brakkene.
Så slår det meg plutselig at i de bøkene jeg har lest av Herta Müller, finner
jeg nesten ingen referanser til hennes fars opplevelser. Det han og hans
generasjons kamerater fra Banatet hadde vært med på under krigen, nevnes bare i
korthet, liksom i forbifarten, vagt. Kan jeg ha lest feil bøker av henne? Eller
er det hun som ikke har gravet tilstrekkelig dypt i historien? «Faren hadde
under annen verdenskrig tjenestegjort i Waffen-SS,» meddeler Det svenske akademi
lakonisk i sin presentasjon av Herta Müller. Det lyder ganske uskyldig, som om
han hadde vært medlem av den lokale speiderbevegelsen. Men Waffen-SS besto av
frivillig rekrutterte og politisk motiverte soldater, som ble brukt til å utføre
«spesialoppdrag». 

SS Freiwilligen-Division Prinz Eugen, der folketyskere fra Banatet
tjenestegjorde, ble satt inn mot partisanere i de serbiske fjellene. Deres
historie er ikke vakker. Disse frivillige tilhørte krigens mest brutale
nazister. Elver av jødisk blod fulgte i deres fotspor. Herta Müller har sagt at
hennes arbeid er et forsøk på å forstå hvordan totalitære regimer deformerer
menneskers psyke og å vise at enkeltindividet bærer med seg alt som utgjør
summen av dets liv. Mot den bakgrunnen virker det underlig at hennes behandling
av farens og hans kameraters rolle i Waffen-SS har så liten tyngde i
forfatterskapet sammenlignet med tyskrumenernes lidelser i GULag etter krigen.
Derfor var det naturlig å tenke på Günter Grass' visdomsord. Vil vi bli
forbikjørt? 

Stolthet over universitetene. 

Satser på utdanning. 

Er det i Europa? 

Vil ta igjen. 

Status quo i statsbudsjettet. 

Kina vil ikke bare være verdens produksjonssmie, landet vil ta en tilsvarende
posisjon i verdens kunnskapssamfunn. 

I gjennomsnitt ligger nok Kina ennå en god del bak oss når det gjelder
utdanningsnivå, men det vil nok ikke vare veldig lenge, skriver Torbjørn
Digernes. 

På besøk i Kina. Samme dag som Regjeringen presenterte statsbudsjettet, kom jeg
tilbake fra et kort besøk i Kina. Anledningen var en invitasjon fra
rektorkollega Li Xiaohong ved Chongqing-universitetet, som inviterte til feiring
av 80-årsjubileum. Fra NTNU utvikler vi samarbeid med dem på materialteknologi
og på energiforskning. Turen ble en øyeåpner. Chongqing by ligger ved Jiangtze
(den lange flod), rett øst for Sichuan-provinsen, som har De tre kløfter, der
kineserne er i ferd med å fullføre verdens største vannkraftverk.
Chongqing-provinsen har 32 millioner innbyggere på et areal som er det dobbelte
av Trøndelags-fylkene - en folketetthet på linje med Nederland. 

Universitetet har 58000 studenter, det største i provinsen, men det har mer enn
25 offentlige kollegauniversiteter og like mange private. Jubileet var
storslagent. En forrykende festforestilling med 10000 tilskuere på campus første
kvelden, dagen etter var nye 10000 samlet til selve markeringen i en av
idrettsarenaene på campus. Det gjennomgående temaet i talene var stolthet over
hva universitetet hadde bidratt med i bygging av samfunns- og næringsliv -
nasjonsbygging i høyeste potens. 

Kina satser meget offensivt på utdanning og forskning. Prosjekt 211 startet i
1995. Det er et prosjekt med direkte finansiering fra Beijing, og har som mål å
utvikle 100 forskningsuniversiteter i verdensklasse i Kina innen 2020. Chongqing
var i den første gruppen som ble inkludert, i 1996. I prosjektnummeret står 21
for 21. århundre og 1 for de 100 universiteter. At de mener alvor, kan
illustreres med følgende: Som et ledd i planen øker Chongqing
utdanningskapasiteten. Det krever bygging av en ny campus, som er plassert 40
minutters bussreise fra sentrum. Første spadestikk ble tatt 18. desember 2004. I
dag huser campusen 22000 studenter, og ved utløpet av 2010 skal utbyggingen være
ferdig. Da er det studieplass, arbeidsplass og boliger til 30000 studenter og
4000 ansatte. Allerede nå var det på plass idrettsanlegg i form av en normal
fotballbane, to mindre baner, fem tennisbaner, 50 pingpongbaner og en stor
friidrettsarena. Campus fremstår grønn og romslig, med parkanlegg, tre små
innsjøer, i en av dem en kjempestor fontene. Studentene som viste oss rundt, var
tydelig stolte: - Vi kaller det «Chongqing-fart» sa de, da vi kommenterte at det
gikk fort. «Vil Norge gi gass og søke å beholde noe av det forspranget vi tross
alt ennå har i kunnskapsøkonomien?» Tilsvarende satsinger på utdanning og
forskning skjer på mange titalls steder i landet. 

Kina er langt fra å være et utviklingsland. Det er et industriland med et enormt
utviklingstempo. Fysisk infrastruktur utvikles i stor hastighet, det samme
gjelder informasjonsinfrastrukturen. Innsjekkingen for returreisen på flyplassen
gikk greit med elektronisk billett. Et lite problem ble det likevel da jeg ba om
å få sjekket bagasjen helt frem til Trondheim. Den hyggelige damen i skranken
ble litt bekymret, og måtte spørre sin kollega i skranken ved siden av om han
visste hva TRD var. Han visste heller ikke, og så pekte hun på forsiden av
passet mitt og uttalte Norway på litt gebrokkent engelsk, og spurte forsiktig: -
Er det i Europa? Etter et bekreftende nikk fra meg, fant hun raskt de riktige
knappene på tastaturet, og bagasjelappen kom ut av maskinen. 

I Chongqing nærmer studietilbøyeligheten blant ungdom seg det vi kjenner fra
land i vår del av verden. I gjennomsnitt ligger nok Kina ennå en god del bak oss
når det gjelder utdanningsnivå, men det vil nok ikke vare veldig lenge. Dette
landet mener alvor - ikke bare med å bli verdens ledende vareproduksjonssenter.
Den posisjonen tok det dem 25 år å ta, fra landets høyere utdanningssystem lå
helt brakk etter kulturevolusjonen i 1978, og frem til tidlig i dette tiåret.
Dette har vi i Norge merket primært på to måter: Vi har nytt godt av billige
importvarer, som har bidratt til lav inflasjon og økt levestandard her hjemme.
Og så har titusener av våre industriarbeidsplasser forsvunnet i konkurransen.
Kinas satsing på forskning og høyere utdanning viser at de ikke har tenkt å
stoppe med det å være verdens produksjonssmie, de vil ta en tilsvarende posisjon
i verdens kunnskapssamfunn. Utviklingen på IKT-området i Kina er nå formidabel.
En metafor ligger snublende nær: Kina ligger i «Chongqing-fart» i venstrefeltet
på kunnskapsmotorveien. Det er viktig for oss her i dette lille landet (som i
hvert fall noen kinesere vet ligger i Europa), å ta inn over oss dette. Vil vi
bare holde godt ut til høyre på denne motorveien slik at vi ikke blir påkjørt
når de kommer opp bakfra - eller vil vi gi gass og søke å beholde noe av det
forspranget vi tross alt ennå har i kunnskapsøkonomien? 

Da er det statsbudsjettet jeg kom hjem til tirsdag kveld, ikke et godt svar. Det
kan i beste fall kalles et status quo-budsjett på kunnskapsområdet. Men trolig
representerer det en realnedgang i vår konkurranseevne til å gjøre Norge til et
attraktivt land i verden for å drive forskning og utvikling i. Det svarer ikke
på behovet for et kjempeløft innen forskningens infrastruktur for å ta igjen
mange års etterslep. Det styrker ikke ryggraden i utviklingen av
kunnskapssamfunnet - basisbevilgninger til forskning og utdanning. Budsjettet er
ekspansivt, og bruker mye penger på gode formål. Men Regjeringen har altså ikke
den erkjennelsen at for vår velstandsutvikling og våre lønnsomme arbeidsplasser
på lang sikt, må det satses for å plassere oss i en sterk posisjon i
kunnskapssamfunnet. Det er ikke lenge før dragkraften fra petroleumsøkonomien
avtar. Våre naboland har tatt den internasjonale konkurransen inn over seg.
Danmark, Sverige og Finland har alle tatt mangemilliardersløft i for sine
kunnskapssektorer. Universiteter og høyskoler kan leve med det budsjettet som er
lagt frem. Kan Velferds-Norge det om 20 år? Jeg er redd det da kan bli mindre
igjen til alle de gode oppgavene som har fått prioritet foran en
kunnskapssatsing i årets budsjett. Rettferdighet for Martine 

Voldtekt og drap. 

Dobbeltmoral. 

Enkeltpersoner og medier. 

Manglende etisk engasjement. 

Haag-domstolen. 

Politisk feighet? 

Straffeamnesti. 

Etisk troverdighet. 

Martines sak adresserer grunnleggende verdier som norske myndigheter normalt
legger til grunn for sitt etiske engasjement. 

Martine Vik Magnussen ble funnet kvalt i en kjeller i London den 16. mars i
2008. Farouk Abdulhak er eneste mistenkte for drapet. Han gjemmer seg i sitt
hjemland og er aldri blitt stilt for retten. 

Det sies at menneskets rettferdighetsfølelse er medfødt. Etter at TV2 viste
dokumentaren «Jakten på den mistenkte» sist onsdag, har 120.000 mennesker meldt
seg inn i Facebook-gruppen «Ta del i oppklaringen av drapet på Martine Vik
Magnussen». Martine ble funnet kvalt i en kjeller i London den 16. mars i 2008.
Hun ble frarøvet en fremtid. Jeg ble frarøvet min datter. Farouk Abdulhak er
eneste mistenkte for drapet. Han gjemmer seg i sitt hjemland og er aldri blitt
stilt for retten. Facebook-gruppen, som er startet av Martines venner, er et
opprop for offerets rettigheter mht. internasjonal rettsorden. De krever at
norske myndigheters skal gjøre en reell innsats for å få Abdulhak stilt for
retten i London, og at ingen skal kunne være hevet over loven som her. Pr. i dag
har de 120.000 mennesker i ryggen. 

Jeg tror de, som jeg, føler et ubehag over en opplevd dobbeltmoral hos norske
myndigheter. Norge som «humanitær stormakt» forskriver gjerne etiske medisiner
for andre, men vil ikke ta den selv. Ord og handling henger ikke sammen. Kravet
om rettferdighet for Martine faller så til de grader inn under definisjonene av
myndighetenes egen «engasjementspolitikk». Den er behørig beskrevet
Stortingsmelding 15 (2009), og viktigheten av denne ble bl.a. understreket av
utenriksminister Jonas Gahr Støre på en Civita-konferanse i april. Meldingen gir
klare føringer for hvordan Norge skal praktisere en aktiv engasjementspolitikk i
etiske og rettsikkerhetsmessige spørsmål. Det påpekes at Norge har et globalt
etisk ansvar - og en særlig relevans og kompetanse i internasjonalt samarbeid.
Et eksempel på dette skal være Norges rolle i arbeidet med å få til et
internasjonalt forbud mot klasevåpen (utdrag): «klasevåpenprosessen illustrerer
at engasjementspolitikk også kan ses på som en metode: gjennom kombinasjon av
politisk vilje, diplomatisk håndverk, økonomiske virkemidler, utradisjonelle
allianser med ikke-statlige organisasjoner i sør, bidro Norge på en avgjørende
måte i forhandlingsprosessen som ledet til at nærmere 100 land undertegnet
konvensjonen i Oslo i fjor.» 

Det er likevel enkeltpersoner og mediene - ikke Utenriksdepartementet (UD) - som
makter å ta et initiativ som monner i denne saken. Blant annet har en norsk
muslimsk mor i Norge foreslått å presentere saken for den arabiske verden i
Al-Jazzera i Doha. Dette er et initiativ som både speiler enkeltpersoners
engasjement og at vi kan samles om fundamentale verdier som universelle - på
tvers av religion og kulturer. En uavhengig tankesmie 8. oktober i Oslo, hvor
noen av Norges fremste eksperter på flerkulturelle, politiske og juridiske
forhold deltok, konkluderte da også med at det er mange innfallsvinkler til
aktuelle løsningscenarier i saken. At norske myndigheter ikke makter noe
tilsvarende, er for meg uforståelig. UD har til rådighet et bredt spekter av
virkemidler utover de rent juridiske - om man har ønske og vilje til å
mobilisere. Engelske og amerikanske myndigheter har gjort det i denne saken,
mens norske myndigheter synes mest opptatt av protokollære og andre
begrensninger. 

Norske myndigheters manglende bidrag i denne saken er oppsiktsvekkende fordi
Martines sak adresserer grunnleggende verdier myndighetene normalt legger til
grunn for sitt etiske engasjement. Å slå seg til ro med tingenes tilstand sender
feil signaler til de saken gjelder og til krefter som fremover kan dra fordel av
en slik «systemfeil». Utover allmennpreventive aspekter, berøres også
problemstillinger som redusert fremmedfrykt, internasjonal forståelse og
brobygging. Ikke engang det utenrikspolitiske mantra «dialog» er forsøkt i denne
saken. Det ble bekreftet av ambassadøren fra mistenktes hjemland som (i likhet
med meg) i mars konstaterte at norske myndigheter bare forholder seg til hva
engelske myndigheter gjør i saken. Når det fra Stortingets talerstol hevdes at
«man har gjort alt og ikke kan gjøre mer» i en uavsluttet sak som dette, og ikke
engang Norges generalkonsul i mistenktes hjemland er forsøkt konsultert, så
taler mye av utviklingen i denne saken for seg selv. En logisk konsekvens burde
i det minste være å skaffe seg større handlingsrom gjennom bilateral og
multilateral dialog og samarbeid. 

Hanne Sophie Greve (Norges spesialetterforsker ved Krigsforbryterdomstolen
Strasburg/dommer ved den europeiske menneskerettighetsdomstolen i Haag og
Gulating lagmannsrett i Bergen), mener klimaet internasjonalt i dag er åpent og
godt for rettsmessige tiltak i den retning som etterlystes i denne saken.
Haag-domstolen er et eksempel på noe de fleste anså «umulig» for bare 20 år
siden. Hennes oppfatning er at enkeltsaker er viktige fordi de ofte har kraft
til å skape endringer og nye institusjoner, og hun har forslag til hvordan man
konkret kan gå frem i denne saken. 

Jeg vil ikke spekulere mer på om myndighetenes tilbakeholdenhet i denne saken
skyldes realpolitiske kost/nytte-betraktninger eller om det er politisk feighet
som ligger til grunn. Men UDs interne motsetningsforhold, spenninger og
meningsforskjeller som bl.a. kom til uttrykk i NRKs dokumentar om
klasebombeprosessen tidligere i år, er tankevekkende. De motsetningsforhold som
er avdekket i offisielle uttalelser om påstått møtevirksomhet i Doha osv., gjør
at utviklingen i Martine-saken også er bekymringsfull mht. politisk
troverdighet. Som kjent kan ikke troverdighet utelukkende bygges på ord,
retoriske knep og symbolhandlinger i forhold til mediene, men på handlinger. Med
rette etiske holdninger og handlinger er alt mulig. Et eksempel på det kan denne
lille historien være: I en innsjekkingskø på en amerikansk flyplass for 20 år
siden hadde en norsk student problemer med å betale tilleggsfrakten på sin
bagasje, da trådte en farget mann frem fra køen og tilbød seg å betale for
henne. Denne mannen er i dag president i USA, og kommer om kort tid til Oslo for
å motta Nobels fredspris. 

Ulikt andre saker i mediebildet er Martine et offer for grovt uetiske
handlinger: voldtekt og drap. Handlinger som er gjenstand for rettspleie overalt
på kloden - uansett religion, kultur eller regime. I en mobil verden som vår kan
vi ikke leve med to «rettssystemer» - ett for borgere med mulighet for
automatisk straffeamnesti, og ett for alle andre. 

Når eneste mistenkte, på kjent oppholdssted, kan unndra seg lov og dom utfordres
fundamentale retts- og rimelighetsoppfatninger. UD har helt sikkert mange og
viktige saker på sitt bord - men for mange blir denne saken selve syretesten på
norske myndigheters etiske troverdighet. - Jeg har tatt feil om cannabis 

Bedre enn medisiner. 

Meningsløst 

Skyver problemet bort. 

Det er fire grunner: 

Uten kontroll. 

Må rydde opp. 

Jeg har vært tilhenger av politikken vi har hatt på cannabisfeltet i Norge, med
straffeforfølgelse. Jeg er kommet til at jeg har tatt feil. 

Pedersen deltok i nettprat: - Les spørsmål og svar Urimelig situasjon. La meg
kalle ham A. Han fikk multippel sklerose i tenårene. Nå nærmer han seg 30, og
han bor alene i en liten by i Nord-Norge. Han er svært funksjonshemmet, beveger
seg ved hjelp av en gåstol og er plaget av spasmer og rykninger. A lever
isolert. For et par år siden ble han tipset om at cannabis kanskje kunne hjelpe
mot symptomene han har. Han prøvde og opplevde at det stemte. Cannabis var mer
effektivt enn de medisinene han ellers hadde brukt, og bivirkningene var færre.
Men hvordan skulle han få tak i stoffet? Han har vanskelig for å bevege seg. Han
ble klar over at det fantes et par kriminelle i småbyen som omsatte cannabis.
Han får nå sine to-tre gram i uken, men til høy pris. Han liker ikke de som
selger. De er uberegnelige. Han tror en av dem kan være farlig. 

La meg kalle ham B. Han har Tourettes syndrom. Han stammer kraftig, har
motoriske tics. Hans lege bedømmer ham som «sterkt invalidisert». B er
ressurssterk, og også B mener at cannabis er til god hjelp mot de symptomene han
sliter med. B har en betydelig farmakologisk kompetanse. Også han forteller
hvordan cannabis virker bedre enn de medisinene han ellers har fått mot sine
plager. Noen av dem er vanedannende (såkalte benzodiazepiner). B har ressurser
og penger og i mange år har han arbeidet for å få anerkjent sin bruk av
cannabis. Han har oppsøkt helsevesenet, han har et stort antall legeerklæringer.
Han har korrespondanse med Helsedirektoratet. I går fortalte han meg at han har
innhentet to nye uttalelser, en fra en tysk og en fra en britisk professor.
Begge støtter hans sak. Kontakt med kriminelle. B ønsker ikke ha kontakt med
kriminelle, og han fikk til slutt en resept på et cannabispreparat som er
tilgjengelig på norske apotek. Problemet er, sier B, at stoffet vil koste ham
flere tusen kroner i uken. Han kommer fra en velstående familie, men dette vil
han ikke makte. B er fortvilet. Jeg opplevde situasjonen til både A og B som
urimelig. Jeg ringte en rekke ganger til Helsedirektoratet og sa: Her er det noe
galt. Hvordan er egentlig regelverket? Jeg fikk tåkeleggende og uklare svar. 

Til slutt sendte jeg en epost og spurte: (1) Er det noen her i landet som
faktisk får cannabis som legemiddel i dag? (2) Kan det stemme, som B sier, at
dette preparatet vil koste ham mange tusen kroner i uken? Svaret var kort og
oppsiktsvekkende: (1) Søknader om dette er underlagt taushetsplikt. Vi kan ikke
utdype dette nærmere. (2) Vi har ikke informasjon om hva dette vil kunne koste.
Meningsløst. Jeg stusset og ringte en kollega, en professor i medisin som
arbeider med legemidler. - Det Helsedirektoratet sier er meningsløst, sa han. Vi
har jo offentlig statistikk på dette, og mens jeg satt i telefonen klikket han
seg inn på det såkalte Reseptregisterets åpne hjemmeside. I 2008 ble det gitt
syntetisk cannabis (såkalt dronabinol) til syv personer. Han beskrev hvor de
bodde, deres alder og kjønn. Både A og B er i en vanskelig situasjon. A
eksponeres for et kriminelt miljø for å få tak i det han opplever som den best
egnede medisinen mot en sykdom som preger hans liv. B vier det meste av sine
ressurser for å oppnå anerkjennelse for sitt behov for et legemiddel som i
prinsippet skal være tilgjengelig på norske apotek. Han har fått mye støtte fra
faglig hold, men i praksis er ikke legemiddelet tilgjengelig for ham. 

Hvorfor svarer de ansatte i Helsedirektoratet tåkeleggende på mine spørsmål? De
jo må vite at i alle fall syv personer i dag får et cannabispreparat på resept.
Er de kunnskapsløse? Er de arrogante? Mer nærliggende er det å anta at de skyver
problemet bort, det er politisk kontroversielt. Men kan det ikke tenkes at A og
B er villedet? Kan det ikke tenkes at cannabis ikke har terapeutiske effekter
overfor lidelser som multippel sklerose og Tourettes syndrom? Jeg har lest meg
opp på den medisinske litteraturen. En god del forskere anbefaler bruk av
cannabis ved kvalme ved cytostatikabehandling, ved aids eller kreftlidelser,
samt ved multippel sklerose. Noen foreslår også andre bruksområder. Men de
fleste vil hevde at annen behandling først skal prøves. Lovgivingen er i
bevegelse i mange land, og USA, Canada og Nederland er blant de landene hvor
legemidler basert på cannabis er kommet i en viss bruk. Jeg har tatt feil. Jeg
har vært tilhenger av politikken vi har hatt på cannabisfeltet i Norge, med
straffeforfølgelse. Jeg er kommet til at jeg har tatt feil, og i en temaartikkel
i Morgenbladet 16. oktober begrunner jeg hvorfor. 

(1) Politikken synes å ha liten effekt på forbruket. (2) Den illegale
cannabisomsetningen er høyoktan bensin for en stor illegal økonomi, og bidrar
til å konsolidere de verste organiserte kriminelle miljøene vi har. (3) I
tillegg straffeforfølges en helt overraskende stor gruppe unge mennesker, som
selv ikke opplever at de gjør noe som er mer farlig enn å drikke alkohol (og her
har de betydelig støtte fra forskerhold). (4) Det svarte cannabismarkedet finnes
dessuten over alt. De som handler her får ofte tilbud om farligere stoffer som
amfetamin og kokain. I økende grad finner vi nå hjemmedyrket cannabis, med et
mye høyere nivå av den virksomme komponenten THC. 

Alt foregår uten kontroll fra myndighetene. Jeg tror vi bør se mot tobakks- og
alkoholfeltet. Her har vi en bedre politikk og mer effektive verktøyer overfor
stoffer som nok er omtrent like farlige. Vi prøvde en gang å totalforby alkohol.
Det var ikke vellykket. De samme kostnadene ser vi nå på cannabisfeltet. Jeg
tenker meg at vi om 10-15 år kan finne både vanlige sigaretter og sigaretter
basert på cannabis på apotekene. Begge deler er farlige. Men både nikotin- og
THC-innholdet kan - gjennom restriksjoner - være lavt. Helseadvarslene må være
tydelige, det må være høye aldersgrenser. En slik linje vil neppe øke forbruket
av cannabis. Snarere vil nok stoffet slutte å være potent markør av subkultur og
opposisjon. Kanskje vil det likevel finnes en illegal cannabisøkonomi, men den
vil være mye mindre enn i dag. Kanskje vil det utvikles en illegal økonomi
knyttet til tobakk. Da får vi revurdere politikken. 

Dette er den langsiktige visjonen. På kort sikt bør de nye justis- og
helseministrene sette seg sammen. De bør instruere fagetaten Helsedirektoratet
til å rydde opp. A og B er ikke alene. Det siste året har jeg reist landet rundt
og intervjuet medisinske brukere av cannabis. For noen er det de kaller
«medisinsk bruk» et skalkeskjul for bruk med rus som formål. Men flere enn vi
tror, er rammet av alvorlige sykdommer og opplever at cannabis hjelper. Til
slutt: Thorvald Stoltenberg er satt til å lede vår nye narkotikakommisjon. Han
bør også ta opp spørsmålet om cannabis. Han bør se spesielt på den medisinske
bruken. Det kan være en god idé å snakke med både A og B. Jeg kan gjerne
formidle kontakt. I sluttfasen av valgkampen toppet partiet Høyre optimismen
rundt hvordan vi kan få større innslag av blandingsøkonomi i norsk kunstliv, ved
å foreslå opprettelsen av et nytt, privat kulturråd med en pott på opptil flere
hundre millioner kroner, som en motpol til det offentlig finansierte Norsk
kulturråd. Et spørsmål som forble ubesvart, også etter at pressen hadde tatt i
saken, var detaljen om hvordan man skal klare å mobilisere disse millionene. Det
nedlegges relativt mye arbeid - særlig hos de større norske kunstinstitusjonene
- for å få næringslivet interessert i samarbeidsavtaler, og vi vet etter hvert
nokså mye om holdningene og utfordringene knyttet til sponsing av kunstfeltet.
Men seks myter gjør at det er lett å ha et urealistisk bilde av kunstsponsingens
overskuelige potensial i Norge. 

At USA, England og Tyskland har mye mer privat finansiering av kunst enn Norge,
viser hvor stort vårt uutnyttede potensial er. Dette er ikke så enkelt. Norge
har oppsiktsvekkende liten tradisjon og historie for uegennyttig mesenvirksomhet
slik USA, England og Tyskland har. Samarbeid og forhandlinger mellom kunstliv og
næringsliv i Norge tar så å si utelukkende utgangspunkt i tanken om «whats in it
for me». Dette skyldes kanskje at vi generelt har en oppfatning om at det er
staten som bør ta et helhetlig ansvar for kunsten, som for mange andre felt, og
at vi gjennom skatteseddelen bidrar med det vi skal. Norge har riktignok flere
hundre års tradisjon for lokale (små) mesener, men liten tradisjon for private
fond, stiftelser og næringslivsaktører som gir store midler til profesjonelle
kunstinstitusjoner. Dette gjør det vanskeligere å få tak i store sponsorpenger i
Norge sammenlignet med i mange andre land. 

Kultursponsingen øker i Norge, noe som er et bevis på at innsatsen på feltet
lykkes. Både ja og nei. Det er riktignok slik at både det nasjonale og
internasjonale kultursponsormarkedet har økt voldsomt de senere årene, og en
omfattende undersøkelse viste at hele 30 prosent av norske bedrifter ga
sponsorpenger til kulturlivet i 2006. Men i Norge er det amatørvirksomhet som er
bedriftenes foretrukne sponsorobjekt. Norsk teater- og orkesterforening (NTO)
gjorde i fjor sponsorundersøkelser blant 42 av sine medlemmer - dvs. de fleste
profesjonelle musikk- og scenekunstinstitusjonene i Norge. De fant at for
halvparten av medlemmene utgjorde sponsorinntekter mindre enn en prosent av de
totale driftsutgiftene, og snittet for alle medlemmene var 2,7 prosent. 

Sponsorpenger vil gjøre kunstlivet mer uavhengig og autonomt. Teoretisk har
dette noe for seg, men i praksis er det mer nyansert. I forrige
regjeringsperiode var det i enkelte kunstmiljøer riktignok en frykt for å
kritisere kulturminister Trond Giske offentlig - i redsel for at han skulle
reagere med økonomiske sanksjoner - i en periode der mange så en mulighet til å
kunne få en større del av den offentlige kulturkaken. Men det er vanskelig å se
at frykten var begrunnet. Og generelt er det i alle fall slik at private penger
er mer forgjengelige (og kan ha flere føringer) enn offentlige penger. Som
eksempel er det svært lite sannsynlig at Oslo-Filharmonien får redusert sin
offentlige støtte i overskuelig fremtid. Derimot henger mye av de mangeårige
sponsormidlene fra Hydro i en tynn tråd fra neste år. Mens private penger
forbindes med en viss risiko, er det altså svært sjelden slik at noe reduseres
eller tas ut av statsbudsjettet dersom det først har fått en solid plass der.
Ja, man kan faktisk til og med leke med tanken om at offentlige kulturpenger er
blitt for uavhengige. 

Skattefritak vil øke kunstsponsingen i Norge kraftig. Dette er lite sannsynlig.
Riktignok kan skattefritak for sponsormidler til kunst medføre at en rekke
mindre aktører kan få noe lavere terskel for å komme på banen. Men ifølge Forum
for Kultur og Næringsliv er det derimot lite sannsynlig at skattefritak vil
endre noe i forhold til de store midlene og de store aktørene. Dessuten er det
mange private aktører som allerede delvis fratrekksfører sponsormidler som
reklameutgifter. Med et så velfungerende skattesystem som vi tross alt har i
Norge, bør det være svært gode grunner for at man åpner for slike smutthull. 

Grunnen til at kunstinstitusjoner ikke klarer å skaffe mer private penger er
fordi de ikke jobber hardt nok med det. Tja. Kunstinstitusjonene kan nok gjøre
mer enn de gjør i dag, og ikke minst kan de på sikt styrke administrasjonenes
kompetanse på dette feltet. Men det legges altså allerede ned en god del
innsats, og det er et arbeidskrevende felt. Dessuten finnes det tross alt
begrensninger for hvor mye fokus dette kan gis før det tar oppmerksomhet bort
fra kjernevirksomheten. Vi må innse at en stor del av kunstlivet kan se langt
etter store private midler. NTOs undersøkelse om sponsing viste at 75 prosent av
de totale sponsorpengene til deres medlemmer er konsentrert rundt de syv største
nasjonale institusjonene. Næringslivet har sin egen agenda, og det er svært mye
kunst som det aldri vil bli attraktivt å sponse. 

Når sponsorinntekter til kunstinstitusjoner øker, vil man kunne redusere de
offentlige bevilgningene. Dette er heller ikke så enkelt. Profesjonell
kunstproduksjon er svært arbeidskrevende virksomhet, med små muligheter til
kostnadseffektivisering. Mens kunstinstitusjonenes driftsutgifter øker i takt
med normal inflasjon, finnes det små muligheter til å tjene dette inn
tilsvarende. Illustrerende er det derfor at mens Oslo-Filharmonien tidligere
brukte sponsorpengene utelukkende til å finansiere utenlandsturneer og
plateinnspillinger, må de i dag - fordi økte lønns- og pensjonsforpliktelser og
økt husleie ikke er fulgt opp med tilsvarende økning i offentlige bevilgninger -
bruke en god del av sponsorpengene til vanlig drift, for å klare å holde hodet
over vannet økonomisk. 

For at kunstlivet skal få tilgang til store private midler, kan det se ut som om
vi må oppleve en solid offentlig økonomisk nedtur eller kollaps, som gjør at vi
- og ikke minst næringslivet - generelt endrer synet på hva som er det
offentliges ansvar. Før dette skjer må vi være nyanserte og realistiske i
forhold til kunstsponsing. Kompetanseheving og gode incentivtiltak kan være
veier å gå, og et relevant forslag ble nylig spilt ut av partiet Venstre,
inspirert av en engelsk modell fra 1980-tallet: For hver private krone som
kulturlivet klarer å skaffe, skal det offentlige forplikte seg til å bidra med
25 øre. Dette incentivet er riktignok heller ikke uproblematisk, men kan i
motsetning til mange andre kreative forslag, i alle fall tjene som utgangspunkt
for realistiske og konstruktive diskusjoner. Hva det vil si å være menneske 

Shmiels historie. 

Ordkunstner. 

Litterær hybrid. 

Jødenes martyrium. 

Glitrende musikalitet. 

Klisjeene duger. 

Intellektuell favoritt. 

USA har fått en ny stor forfatter: Daniel Mendelsohn. Den viktige og nyskapende
boken Forsvunnet er blitt hans gjennombrudd. Nå kommer den på norsk, og om noen
dager kommer forfatteren til Norge. 

Ta en titt på det bleke, sepiafargede fotografiet på høyre side. Det er tatt i
1916 og forestiller to menn i det østerriksk-ungarske dobbeltmonarkiets
militæruniform. Den unge mannen til høyre, som sitter med sammenflettede hender,
heter Shmuel Jaeger, kalt Shmiel i familiekretsen. Med hodet lett vendt mot
høyre retter han blikket mot fremtiden. Man kan ane en redsel i øynene hans. Men
kanskje er det bare innbilning. 50 år senere, da slekten Mendelsohn samles til
jødisk høytid i Miami og seksårige Daniel kommer inn i rommet, gråter kvinnene
og sukker på jiddisk: «Oy, er zett oys zeyer eynlikh zu Shmiel.» (Å, han er så
lik Shmiel.) 

Shmiel var eldst av syv søsken og midtpunktet i familien, som utvandret til New
York i 1912. Han trivdes imidlertid ikke i det nye landet, og allerede etter ett
år vendte han hjem til Bolechow, en småby i Polen. Shmiel var soldat under
første verdenskrig, giftet seg siden og bygget opp en lønnsom kjøttforretning.
Han fikk fire døtre. Shmiel holdt tett kontakt med familien på den andre siden
av Atlanterhavet. Hans siste brev, datert 1939, der han beskriver jødenes
uutholdelige situasjon i Hitlers Europa, former seg til en desperat bønn om
hjelp. Slektens anstrengelser var imidlertid forgjeves. Dette gamle fotografiet
finnes i familien Mendelsohns eie. På baksiden står det skrevet med rød
tusjpenn: «Shmiel. Myrdet av nazister.» Men hva hendte egentlig med Shmiel, hans
hustru og deres fire døtre? 

Som leser kan man ikke annet enn å fryde seg over at Daniel Mendelsohn (49) vier
hele 600 sider til å finne svar på spørsmålet. Like gledelig er det at han ikke
gir noe entydig svar på disse seks menneskenes skjebne blant seks millioner
forsvunnede. Forsvunnet er et originalt ordkunstverk og detaljskarp
dokumentarisme som stadig fortetter, forskyver, kompliserer og fordyper
spørsmålet snarere enn å besvare det entydig. På den måten skiller boken seg
gjennomgripende fra de vanlige skildringene fra tilintetgjørelsen. Det er neppe
noen tilfeldighet at bokens motto er hentet fra Marcel Proust, for dette handler
om å speide etter en tid som er forbi. I Prousts ånd fremkaller Mendelsohn det
tapte og gjenspeiler en hel verden gjennom seks mennesker. Men der den parisiske
mesterens omfattende erindringsarbeid utløses av duften og smaken av en
madeleinekake, er det fotografiet av Shmiel som setter i gang amerikanerens
søken etter det forgangne. Forfatteren bygger Forsvunnet på grundig research.
Sammen med broren, fotografen Matt, reiste han i fem år rundt på tre kontinenter
på jakt etter overlevende, øyenvitner som kunne hjelpe ham til å få klarhet i
hva som hadde hendt med hans utraderte familie. 

Mendelsohn er naturligvis klar over at Holocaust er det umuligste av alle
litterære prosjekter. For ingen skildring i verden gjort av utenforstående kan
gi en riktigere fremstilling av livet i konsentrasjonsleirene enn de
overlevendes egne vitnesbyrd. Men han har lykkes i å finne et intrikat litterært
grep som gir fortellingen en smertefull troverdighet og en betvingende følelse
av nærhet. Boken består av fem deler, med Mendelsohns odyssé som bunn. Den er en
særegen hybrid som beveger seg i et gåtefullt, men genialt mønster mellom
selvbiografi, beskrivelser av skikker, reiseskildringer, essay, fiksjon,
intervjuer og filosofiske refleksjoner, illustrert med fotografier i svart-hvitt
som bryter inn i den løpende teksten. Som en arkeolog graver forfatteren
møysommelig frem det personlige minnet lag for lag, samtidig som han skaper en
sammenheng av de fremplukkede fragmentene av Europas glemte, begravde og
skammelige gamle historie, som trykker under overflaten og krever å bli til ord.

Mendelsohns ufattelige kunnskapsrikdom blir hans veiviser inn i fortiden, mot en
mindre entydig, men mer konturskarp virkelighet. Samtidig som han i sitt geniale
språklaboratorium fremkaller minnene og bilder fra en forgangen tid, virker han
med sitt klare blikk like saklig som en registrator ved Sjøkartverket. Det er en
svimlende opplevelse å trenge inn i denne bredt favnende skildringen, som rommer
et helt folks martyrium under en av menneskehetens mørkeste perioder. Mendelsohn
løfter frem utallige overlevende, gir dem et navn og en skjebne, trekker frem i
lyset den enkeltes erfaring mot historiens barbariske vilkårlighet. Men de
sentrale skikkelsene er Shmiel, hans hustru og deres fire døtre. Vibrerende av
nåtid og gjennomdynket av det forgangne, vekslende mellom en jødisk
forestillingsverden og Europas blodstenkte 1900-tall, mellom en dypt personlig
søken og gripende jødiske skjebner, tar boken form av en storslagen hyllest av
hva det vil si å være menneske. Jeg er overbevist om at Primo Levi - den eneste
som etter min mening har lykkes med å skape virkelig stor litteratur av sin
erfaring fra Auschwitz - ler fornøyd i sin himmel. 

Mendelsohn besitter en dyp innsikt i hva livet går ut på, og har en enestående
bredde i spørsmålet om moralsk patos. Bokens styrke er at den så tydelig viser
hvilket ufattelig tap tilintetgjørelsen innebærer for hele menneskeheten. Med
beundringsverdig dyktighet utnytter Mendelsohn den lærdommen han suget inn som
doktorand i klassisk litteratur ved Princeton University. Resultatet blir en
mesterlig oppvisning i bruken av fortellerkunstens rike arsenal. Det var en
jubeldag for litteraturen da denne boken utkom og innledet sin seiersgang rundt
i verden. Hos Mendelsohn kan man finne samme fascinasjon for språkets sensuelle
skjønnhet og glitrende musikalitet som hos Proust. Men hos amerikaneren finnes
også en smertelig bevissthet om menneskehetens mørke. Før eller senere leder
hans vidunderlig vakre, langsomt bølgende prosa til historiens største
slakteplasser. I så måte kan boken lede tanken til tyskeren W. G. Sebalds
fiksjon. Det som forener forfatterne, utover den assosiasjonsrike prosaen og de
uendelig lange setningskonstruksjonene, er at verkene deres er et
erindringsarbeid. Begge skildrer de europeiske jødenes tragedie, mennesker som
feies med av den historiske malstrømmen, mennesker hvis liv formes eller
deformeres av krefter bortenfor deres kontroll. 

Å forsøke i et begrenset omfang å yte denne bokens enorme mangfold, kompleksitet
og kolossale rikdom rettferdighet, er fåfengt og dømt til å mislykkes. Men
plutselig kjennes det som om gamle, slitte kritikerklisjeer kommer til heder og
verdighet igjen: Mesterverk. Enestående. Sensasjonell. Genial. Mendelsohn selv
ville nok ha reservert seg mot den slags omtale. Han har et anstrengt forhold
til forenklinger. Og han er skånselløs når han som essayist reflekterer over
forfattere eller andre kunstnere som han mener mangler innsikt om, eller enda
verre, forsøker å underminere betydningen av hukommelsens upålitelighet og
klisjeenes avstumpende effekt. Erindringen inntar også en sentral plass i
Mendelsohns debutbok: The Elusive Embrace: Desire and the Riddle of Identity
(1999). Her arrangerer forfatterens minne et stimulerende møte mellom nuets jeg,
som åpenhjertig analyserer egen seksuell identitet, og gårsdagens jeg, som
gjengir familiens og barndommens historie. Det gis rom for både kulde og hete i
denne like hverdagsnære som sofistikert flerdimensjonale boken. 

Mendelsohns intellektuelle energi har stor rekkevidde. I ulike genre
problematiserer han uavlatelig forbindelsen mellom virkelighet og fiksjon,
mellom offentlig løgn og personlig ekthet, mellom menneskets minne og dets
drivkrefter. Gender and the City in Euripides' Political Plays (2002) er en
vitenskapelig studie i gresk litteratur. I How Beautiful It Is and How Easily It
Can Be Broken (2008) har han samlet et tredvetall originale essayer om film,
scenekunst og litteratur. Og i hans litterære bagasje inngår også kritikerroste
tolkninger av den greske poeten K.P. Kavafis samtlige dikt (2009). Mendelsohn er
den type forfatter som intellektuelle elsker, men det bør ikke hindre noen i å
lese ham. Vanskelig tilgjengelig er han ikke, selv om hans
setningskonstruksjoner, rike på bisetninger, er lange. Det eneste kravet han
stiller til leserne sine, er våkenhet og et langsomt lesetempo. Like fullt er
Forsvunnet en «pageturner». Det er en bok man har vanskelig for å løsrive seg
fra i løpet av de 600 sidene. Det er en av de største leseopplevelser jeg har
hatt på mange år. Oversatt av Unni Wenche Grønvold Å ydmyke et folk 

Undertrykkelse. 

Kolonipolitikk. 

Ydmykelse. 

Sabotasje. 

Rettigheter til fiske. 

Urovekkende paralleller. 

Mindreverdige. 

Det går en linje fra hendelsene i Kautokeino 1852 til torpederingen av
Kystfiskeutvalgets innstilling 2. oktober 2009. 

Det går en linje fra Kautokeino-opprøret i 1852 til torpederingen av
Kystfiskeutvalgets innstilling 2. oktober 2009, skriver John Gustavsen. Her fra
Beaivvas Sami Teahters teaterstykke om Kautokeino-opprøret. Foto: Jan Gunnar
Furuly 

Samene begikk drap. NRK har de siste tre ukene vist oss en forlenget film om
Kautokeinoopprøret 1852. Versjonen viste klarere hvorfor samene satte seg til
motverge, og gikk til det dramatiske trekk å ta livet av handelsmann Ruth og
lensmann Bucht. Storsamfunnet svarte med å henrette to av lederne, Mons Somby og
Aslak Hætta i 1854. Uroen og dramaet 1852 - 54 er fortsatt smertefullt for mange
samer. Å ty til vold er ikke akseptabelt for et folk uten krig i sitt
opprinnelige vokabular. Men reaksjonene kan i ettertid analyseres slik at vi kan
forstå hvorfor samene begikk drap. 

Da dette skjedde, hadde reindriftssamene vært gjennom en lang tid av økonomisk,
sosial og politisk undertrykkelse. Etter hvert som dette fortsatte, var det en
som forsto at ydmykelsene bare ville føre til mer uro. Det var presten Lars Levi
Læstadius (1800 - 1861) som hadde gjennomskuet kolonimaktenes langvarige
ydmykelse ved å frata folket land, svekke deres økonomi og bidra til
drukkenskap. Ved at kirken i tillegg deltok aktivt i ydmykelsen, var det ingen
annen utvei for de forpinte enn vold. En dr. grad av Nellejet Zorgdrager om
hendelsene har da også den treffende tittelen, De rettferdiges strid (Vett &
viten 1997). 

Ydmykelse av samer er ingen ny foreteelse, men norske styresmakter har til tider
tatt steg fremover for å hindre at denne psykososiale dynamikk kan fortsette.
Det skjedde senest etter press fra Stortinget da det s.k. Kystfiskeutvalget
under ledelse av dr. juris. Carsten Smith ble oppnevnt i 2006. I februar 2008
avleverte så utvalget innstillingen «Retten til fiske i havet utenfor Finnmark»
(NOU 2008:5) som omhandler samers og andres rett til fiske i havet fra
fjærsteinene og utover til fire nautiske mil i fylket. Innstillingen skulle
rydde opp i den langvarige krenkelse av samiske rettigheter, men også rydde opp
i den generelle kolonipolitikken overfor fiskeribefolkningen. Mange så på dette
som et farvel til en politikk som kunne minne om det som førte til
1852-opprøret. 

Ydmykelse henger sammen med lat. humus som betyr «jord» og fins i engelsk,
humiliation. Den som ydmyker en annen, trykker en annen part til jorden. I sin
verste utgave nå ser vi dette i Gaza. Og det skjer ikke bare gjennom åpen fysisk
vold, det inntreffer også sofistikert og lite synlig, indirekte vold. Å frata
mennesker adgang til sitt livsgrunnlag, slik det skjedde i 1852 og har skjedd
blant sjøsamene frem til 2009, vil resultere i makt og motmakt. 1852-volden
inntraff fordi samene hadde opplevd krenkelsene på fire nivå, det dypeste, det
religiøse, knyttet til tro. Den lutherske kirke deltok aktivt. En dypere analyse
av ikkevold finner vi i Åsne B. Persens og Jørgen Johansens bok Den nødvendige
ulydigheten FMK 1998:29 - 39) 

Vil man studere ydmykelsen som fenomen må en henvise til dr.med. og dr.psychol.
Evelin Gerda Lindner som har forsket inngående og skrevet grundig om dette
vanskelige, men viktige tema. Og, Nelson Mandelas forklarer i Long Walk to
Freedom (1996) hvorfor en klasseskillepolitikk (apartheid) må føre til
reaksjoner for at den undertrykte skal overleve med verdighet. Mandela anbefaler
sabotasjen som det ytterste trekk før volden da den rammer infrastruktur o.l. og
ikke mennesker. Av Lindners arbeider, Humiliation and International Conflict
(2006) og Emotion and Conflict (2008), fremgår det hvorfor krenkelser av
menneskerettigheter og urettferdighet vil føre til konflikter på ulike nivå. 

«Kasta på land» heter en TV-reportasje av Torill Olsen og Harry Johansen sendt i
Brennpunkt 6. oktober. Den viser hvordan den norske stat gjennom ulike
regjeringer har suspendert kystfolks rettigheter til fiske i Finnmark. Aller
verst har dette vært for sjøsamene. Programmet viste hvordan råvarekappløp og
markedsmekanismer, støttet av regjeringer, har stengt folk ute fra deres gamle
livsgrunnlag, i strid med ILO-konvensjonen og FNs menneskerettigheter. Det var
dette Kystfiskeutvalget ville rydde opp i ved å levere tilbake «tyvegodset». Men
Helga Pedersen gjorde 2. oktober 2009 til en dato mange vil huske. 

Historikeren, dr.philos. Steinar Pedersen, holdt 23. april 2009 et foredrag,
«Sjøsamene - Norges interne kolonibefolkning?» der han så urovekkende
paralleller: «Jeg tenker her på den mer enn hundreårige fornorskningspolitikken
som begynte etter midten av 1800-tallet, og ikke minst jordloven for Finnmark av
1902, som ga hjemmel for Å nekte salg av jord i Finnmark til de som ikke
behersket eller brukte norsk til daglig. (...) Etter 1989 er mange av
etterkommerne av dem som ble sterkest rammet av denne politikken, nektet retten
til å leve av de ressursene som finnes utenfor båtstøa.» 

Brennpunkt-programmet illustrerte den ydmykelsen som sjøsamer og kystboere i
Finnmark har vært utsatt for de siste 50 årene. Lederen av Norges Fiskarlag,
Reidar Nilsen, bør spesielt bli husket for sine uttalelser. Småskalafiskerne er
å anse som mindreverdige. Det går en linje herfra til Bucht og Ruth. Fiskerne
Jon, Asbjørn Andersen og andre fortjener full støtte i en ny og rettferdig
strid. Staten har voldsapparatet på sin side, men kun ikkevoldelige svar fra
kystfolkets side vil gavne saken. Lederen av sjøsameorganisasjonen Bivdi, Jon
Egil Nilsen, hadde i Oddasat 7. oktober denne kommentaren: - Siste ord er ikke
sagt. Nå tar vi oss sammen 

Redsel for å mene 

Mer å by på 

Baksiden av medaljen 

Nordmenn sykere 

Kur og terapi 

Premierer sykdom 

Taper 

Få opp pulsen 

Vi søker kur og terapi, fokuserer på sykelighet i stedet for friskhet, premierer
sykdom med trygd. Hvorfor tør vi ikke diskutere dette? 

Er det ingen som har mot nok til å si at deter noe fundamentalt galt med både
individetsog samfunnets holdninger til terskelenfor sykmelding? spør Jørgen
Skavlan. Foto: Nikolay Suslov/Crestock 

Sykdom og uførhet. Diskusjonen rundt sykdoms og uførhetsytelser i et av verdens
rikeste, friskeste og samtidig sykeste land har inntil nylig knapt vært hørbar
med stetoskop. Hadde debatten vært en pasient, ville den vært lagt i respirator.
Noen har nå, i god tid etter valget, ytret seg. Man kan nesten håpe på at en
politiker snart tør å formulere ord som «karens», selv om det er skummelt.
Formuleringene og argumentene fra dem som ytrer seg offentlig har hittil vært
like skarpe som bomull. Den eneste maktperson som har turt å målbære behovet for
reform er Bjarne Haakon Hansen, som nå melder seg ut av politikken, samtidig som
Norge igjen blir kåret til «verdens beste land å bo i». Skavlan deltok i
nettprat : Les hva han svarte leserne 

Politikere og fagfolks redsel for å mene noe entydig om folks helse er
påtagelig. Kanskje ikke så rart, når selv vage formuleringer om at terskelen for
å legge seg syk kanskje er noe lav her til lands, blir tolket som om man kaller
samtlige norske arbeidstagere for snyltere, unnasluntrere, dovenpeiser og
trygdebedragere. Trår man feil i helsedebatten, står arbeidstagerorganisasjoner
opp, før nordmannen har fått målt tempen, med flekkede tenner i et rabiat
forsvar av sykemelding, trygd, seng og dyne. La oss ikke bruke så mye tid på
kjensgjerninger. De aller fleste av oss er rikere, friskere og mettere enn noen
andre her i verden. Det betyr ikke at det ikke finnes fattige, syke og sultne
mennesker i Norge. Og de som er syke, de som er arbeidsuføre og som ikke lengre
er i stand til å delta i samfunnsmaskineriet, fortjener hver trygdekrone de får
og vel så det. Det er nemlig ikke dem debatten nå handler om. Den handler om
alle oss andre som nå står i ferd med å underminere velferdsøkonomien vår. Vi er
den generasjonen som fikk oljen til jul i 1969 og som på død og liv skal se hver
dråpe brukt opp før vi takker for oss. Det er oss som i 40 - 50 år har stappet i
oss fra verdens mest generøse buffet, og nå ser frem til en alderdom på spa. 

De er vi som har betalt vår skatt i alle år og fortjener litt fri. Vi som er
slitne og så gjerne skulle jobbet litt mindre. Vi som syntes at livet skal ha
mer å by på enn bare jobb. De av oss som altså burde ha vært i arbeid eller
blitt hjulpet tilbake i arbeid. Jeg snakker også om de titusener som for 25 år
siden hadde vondt i ryggen, fikk trygd og som i 25 år aldri er blitt spurt om
ryggen fortsatt er like vond. I dette landet holdes en fotballspiller med øm
ankel sykemeldt til han er klar for cupfinalen, uansett om han trener 6 timer
daglig. Den delen av velferden hvor det nå knaker i sammenføyningene, er nemlig
den økonomisk rettighetsbaserte, som f. eks betaling for kur og terapi,
sykepenger, rehabiliteringspenger og uførhetsytelser. Vi er opplært til å se på
offentlig økonomisk velferd som et ufravikelig krav, nærmest som en
reiseforsikring. Velferd handler om trygghet og forutsigbarhet, og vi kan alle
være enige om at intet er viktigere i et samfunn enn akkurat dette. 

Hva så med baksiden av denne medaljen? Den siden som får OECD til å rope varsku
og si at vi har verdens høyeste sykdoms- og uførhetsandel. At én av fire
nordmenn mellom 20 og 64 er på en eller annen form for trygd. Det er en
kjensgjerning at 7 prosent av oss er sykemeldt til enhver tid. Er det ingen som
har mot nok til å si at det er noe fundamentalt galt med både individets og
samfunnets holdninger til terskelen for sykmelding? Kan ingen se at keiseren er
naken - men frisk? Skal vi sitte stille mens forutsigbarheten og tryggheten vår
forvitrer av redsel for å ta upopulære standpunkter. 

Ikke engang den skarpeste sosiolog har fått overbevist meg at det er noen
fornuftig grunn til at en syk nordmann er sykere enn en syk franskmann. En
europeisk studie av smertediagnoser, The European Painstudy, har to ganger
bekreftet at 30 prosent av oss har smerter daglig, mens gjennomsnittet i Europa
er det halve. Er det fordi vi er blitt Europas flinkeste til å kjenne etter om
vi har litt vondt, eller føler oss litt syke? I 1970 var det cirka én lege pr.
700 innbyggere i Norge, nå nærmer vi oss én lege pr. 200. I tillegg står vi i
ferd med å pumpe 2 - 3000 nye leger inn i helsepyramiden. Vil dette gjøre oss
friskere? Neppe. Vil dette gjøre samfunnets helseregning mindre? Neppe. Nei,
folk vil kjenne ekstra, ekstra godt etter, og vi vil produsere diagnoser, kur og
terapi. Det er det vi leger er opplært til - og vi er drivende dyktige i faget
vårt. Nesten like dyktige som våre pasienter er til å være pasienter. 

Vi er nemlig blitt et gjennomterapeutifisert folk. Vi søker kur og terapi over
en lav sko. Vi går til fastlegen 4,7 ganger i året, tusener av oss står i
helsekø, og vi har over 200 retninger innen alternativ terapi som tilbyr all
verdens diagnoser mot betaling. Vi har lav miltenergi og candida i tarmen. Vi
har retninger innen alternativ terapi som nordlysmassasje og levende blodanalyse
som europeerne ennå ikke har oppdaget. Vi kjøper helse og lykke i kapsler
produsert på Slemmestad og pushet av Wenche Myhre. Vi snakker helse, tenker
helse, fyller opp venteværelsene, sykehuskøene, apotekene og
helsekostforretningene, og likevel blir vi bare sykere. Vi har fritt
sykehusvalg, innsatsstyrt finansiering, DRG-poeng og normaltariff - alt tannhjul
i et velmenende system som skal gjøre oss friskere, men som tilsynelatende
virker mot sin hensikt. 

Vi har nå et kommersielt system som fokuserer på sykelighet i stedet for
friskhet. Vi premierer sykdom med trygd, fremfor å oppfordre til mestring og
arbeid. I min hverdag stiller jeg meg ofte spørsmålet om jeg like ofte er med på
å sykeliggjøre mine pasienter i stedet for å bidra til et godt liv. Burde jeg
heller si: «Kom deg ut i skogen, snakk med mannen og sjefen din, drikk et glass
rødvin, bruk mer meierismør, gråt en skvett og se på barna leke». Dessverre går
de fleste også ut min dør med premien sin i hånden - papiret med stempel på. 

Vitenskap taper mot frykt, føleri og synsing i en norsk helsehverdag. Et åpent
sinn erstattes av hull i hodet. Folkesjelsmessig er vi introverte, selv om vi
kan uttale «café latte». Vi bruker våre helsearenaer som sosiale møteplasser,
som italienerne bruker sine piazzaer. Der sitter vi og skuler på hverandre mens
vi kjenner etter hvor vondt vi har og hvor syke vi er. Og der kommer vi til å
bli sittende, om vi ikke snart greier å ta diskusjonen om hvorfor vi, av alle,
får en advarende pekefinger fra OECD om at vi er på vei utfor stupet. 

Velferdsstaten er som en god varm dyne for oss alle, også for oss 22000 leger.
Vi står i skjæringspunktet mellom pasienters krav og samfunnets behov for
kontroll og nøkternhet. Den balansegangen er utfordrende, fordi det offentlige
ikke tør eller evner å markere grenser, sette fungerende normer, lage
kontrollmekanismer og flytte siktemålet fra ensidig å vekte mot sykdom og trygd
i stedet for mot arbeid, liv og friskhet. Vi må faktisk få opp pulsen på denne
debatten, og ingen har noen gang hatt vondt av å få litt fart på blodomløpet -
heller ikke det offentlige ordskifte om rettigheter, trygd, kur, karens og
terapi! Det notoriske rovdyr 

Serievoldtekt. 

Ikke til å leve med. 

Et skille. 

En ønsket utvikling? 

Et spark. 

Smitteeffekt. 

Slått ut. 

Begravende journalistikk. 

Sosialarbeider. 

Respekt som menneske. 

Aftenpostens intervju med en meddommer i samvittighetskval er ikke gravende
journalistikk, det er begravende journalistikk. 

Oslo tingrett avsa fredag 9. oktober dom i den såkalte serievoldtektssak som
Aftenposten har dekket. Dommen er ikke rettskraftig. Jeg går ikke inn på dommens
materielle innhold, dvs. rettens vurderinger av skyldspørsmål og vedrørende
straffeutmåling. I formell henseende fremstår dommen som uklanderlig: Logisk og
enkelt bygget opp, ryddig, lettlest. Og med et tindrende særpreg: Bønna. Og
vikar... Heisan Else-Beth! 

Jeg hørte at du var på kurs i går. Dette var meget uheldig for Bønna - du vet at
han ikke takler vikarer. (Vi husker vel alle hva som skjedde da du var syk to
dager i fjor?) 

Rektor ringte og fortalte at Bønna hadde stengt den unge vikaren inne på
grupperommet, og deretter "truet" med å sette fyr på klærne ute i garderoben,
men det var jo kun ment som en spøk! Vi vet jo begge at Bønna er en skøyer, men
det er jo ikke noe vondt i ham! Rektor påsto at Bønna hadde trykket på
brannalarmen med vilje, men Bønna sier at han bare skulle hjelpe en god venn og
dermed kom han helt tilfeldig borti alarmen. Sånn går det når dere plasserer
brannalarmen rett ute i gangen! 

Det at Bønna kastet vått dopapir rundt i klasserommet var kun en reaksjon på sin
usikkerhet fordi du ikke var tilstede. Når Bønna blir trist hjemme, får han roe
seg foran Xboxen med litt vingummi og cheese doodles. Å nærmest kommandere ham
til å plukke opp vått toalettpapir oppleves som krenkende! På grunn av
vannintoleransen kan Bønna lett reagere med kløe og aggresjon. Dette burde
vikaren vært informert om! 

At toalettet utenfor klasserommet var fullt av melkekartong og doruller, kan vel
ikke Bønna lastes for? Du burde først ta en prat med hun som vasker før du
begynner å beskylde Bønna, for å si det sånn! Våre nye "kjære" landsmenn har jo
så mye rart for seg... 

Vikaren hadde påstått at Bønna hadde risset ukvemsord inn i de nye pultene, men
vi har aldri utsatt Bønna for stygge ord! Skulle han ha skrevet slike ord, må
det være fra skolen han har lært det. Og lar dere virkelig en tiåring sitte med
kniv i klasserommet? Det er jo uhørt! 

Kanskje like greit at den unge jenta fant ut at hun burde velge et annet yrke
enn lærer - når du får så dårlig kontakt med elevene, har du vel ikke noe på
skolen å gjøre! 

At Bønna skulle ha puttet en banan inn i eksosrøret til rektors bil, faller vel
på sin egen urimelighet. Vi vet jo begge at Bønna er allergisk mot både bananer
og eksos, så kombinasjonen banan og eksos ville blitt fatal for Bønna. Jeg tror
nok rektor må lete etter en annen syndebukk der! 

Jeg håper at det ikke blir noe mer kurs for deg dette skoleåret - kunne du ikke
bruke noen av feriemånedene dine på den slags? 

Mvh Pia 

P.S: Vi har hverken tid eller anledning til å sette bind på Bønnas nye
engelskbøker, vi reiser mye i jobben begge to, og det er snart julebordsesong.
Jeg ser på timeplanen at klassen slutter klokka halv ett på onsdager - jeg antar
at du har mer enn nok tid da til å sette bind på et par bøker? Sender med
Liverpool-bokbind som han skal ha på tekstboka og Angry Birds-bokbind til
arbeidsbok. 

Godt levert! Da jeg skrev dette innlegget, oppdaget jeg at Godt Levert faktisk
leverte hit vi bor. Og da jeg så de hadde et velkomsttilbud, var jeg lett å
lede. Jeg bestilte. Råvarer og oppskrifter for ei hel uke. 

Og det var stas å få to store poser levert på døra. Det var stas å pakke ut og
se på all maten. Mye var kjent. Men noe var helt nytt for oss. Linser? Selleri!
Dette ble spennende! 

Det som har vært absolutte fordeler ved dette, er å slippe helt matplanlegginga.
Slippe handling. Du har fått ferdige oppskrifter, og du har fått alt du trenger
til å lage rettene. Å stresse hjem fra jobb på mandag har faktisk vært litt
mindre stressende. Det har også vært spennende å teste ut ulike retter. Vi har
oppdaga at vi liker linser. Og vi har oppdaga at spisskummin også heter cummin
og det er ikke vårt favorittkrydder. Det har vært nok mat til oss alle, og vi
har fått ferske, flotte råvarer. I stedet for First Price kyllingfillet, har vi
fått Stangekylling. Vi har fått kjøttdeig uten salt og vann. Fersk fisk. 

Ulempen er at du jo får det du får. Det har ikke vært all mat som har vært en
innertier. Når gutta har hatt med seg en kompis hjem, og du serverer linsesuppe
med karve og et persilledryss, føler du deg litt...alternativ. Men så har jeg
tenkt litt på om all middag egentlig må være en innertier? Velger vi middag
sjøl, ender vi opp med våre trauste favoritter. Det blir lite fisk og spinat,
for å si det sånn. Nå har vi fått fersk sei og ei pakke risotto på døra, og da
har vi tilberedt det etter oppskriften. Og maten har vært god. 

Kanskje det blir rimeligere med god planlegging og innkjøp på egen hånd. Men jeg
er sannelig ikke sikker. For når vi handler, handler vi gjerne også ei pakke
rosiner, frokostblanding og yoghurt. Og da flyr pengene. Dessuten har vi en del
svinn. Vi har ofte for mye mat liggende. Som dessverre går i søpla etter en
stund. Maten fra Godt levert har holdt fint for alle oss seks. Vi har et par
ganger supplert med litt mer ris eller poteter. 

Noen av rettene vi har laget, har blitt såpass favoritter at vi har laget dem på
nytt. Ribollita med bacon var kjempegodt! 

Cupcakesdilemma Ikke for å mase sånn om det bloggtreffet, men i morgen er det
siste sjanse til å melde seg på. Vi trenger litt tid på siste finpuss. Og da må
vi jo vite akkurat hvor mange som kommer. Åshild skal visst lage en buffet med
noe scampigreier og timianstekte poteter og oksefilet og sånt, og hun skal jo
dekke bord og finne fram nok stoler og det småtteriet der. Men for meg som skal
bestille cupcakes, er det veldig viktig å få et eksakt tall. Så meld deg på før
det er for seint! Og ja, det er flere enslige stakkarer som har meldt seg på, og
det skal gå så bra! Promise! 

Jeg sliter litt med denne cupcakesbestillingen. For i tillegg til antall
cupcakes, må jeg også bestemme meg for hvordan de skal se ut. Jeg har tidligere
bestilt fra Kakemomsen, og har siden drømt om kakene hennes. Ja, selv nå som jeg
sitter og skriver, merker jeg at det renner litt fra munnviken. 

Jeg har lånt alle disse bildene fra Kakemomsen, og hun har masse å friste med. 

Vi må vel ha cupcakes med litt pynt? Men hva slags? Skal vi kjøre gjennomført
med kun en farge, eller skal det være litt variert? 

Rosa cupcakes hører kanskje med når man skal ha bloggtreff? 

Niåringen min synes disse legocupcakesa var de flotteste inne på Kakemomsens
side. 

Så hva skal jeg velge? Har dere cupcakeinnspill, tar jeg gladelig imot. Det er
en stor og tung oppgave som er lagt på mine skuldre, og jeg vil gjerne ha
eksperthjelp. 

Og nei, sånne innlegg som dette er absolutt ikke sponsa, men vi takker gjerne ja
til en ekstra cupcake. En liten smaksprøve til meg, for eksempel. (Og mens vi
snakker om sponsing - i morra kommer det er skikkelig sponsa innlegg! Med
vinnersjanser til en av dere:) 

Ha en fortreffelig kveld med eller uten cakes! 

Farsdag. Og pur idyll Jeg skrev jo intet innlegg om farsdagen forrige helg. Og
det har jo ikke gått leserne hus forbi. Det har strømmet inn mails, words og
sms, alle med det samme budskapet: «Pia! Hvorfor deler du ikke litt av ditt
privatliv med oss? Fortell om hvordan dere feirer farsdagen, denne lykkedagen
dedikert til alle fedre i vårt langstrakte land!" 

Ja vel, da. 

Far ble vekket med blodferske scones på sengekanten. Mor hentet hans tovede
tøfler (slik hun alltid gjør) og ga ham en lett fotmassaje (slik hun alltid
gjør). Men på farsdagen mates far. Nydelige scones med hjemmelaget
stikkelsbærgele ble delt opp i små biter og puttet ømt inn i fars glupske, dog
kjærlige munn. (Tyggingen sto han for selv, da, han er jo ikke helt hemma). 

Så kom han opp i stua, der barna hadde perlet, tegnet, malt og modellert alt det
de orket innen emnet "far". 

På den ene fondveggen vår pleier vi å klistre opp en wallsticker med teksten
"Father! We love you!", og tradisjonen tro lyste den mot oss i år igjen. (Det er
jo det som er det geniale med wallstickers - de kan klebes opp og ned som det
passer oss) 

I avisa hadde vi satt inn en annonse til far, og gjett om far ble lykkelig da
han leste «Kjære verdens aller, aller aller beste ektemann og verdens aller
aller aller beste pappa! Vi digger deg og elsker deg! Ha en herlig dag! Klems og
knuseklemmer og bamseklemmer fra englebarna dine, og fra godjenta di Pia. Burre
hilser også!" (Burre er bare noe vi liksom måtte slenge på der til slutt, sånt
hører med i en sånn annonse) 

På farsdagen pleier jeg og min kjære også å unne oss en time hos fotograf. Vi
synes det er hyggelig i en hektisk hverdag å få gjort noe minnerikt sammen. I år
tok vi profilbilder av oss, nesten nakne, kun iført emaljeskilt og englevinger.

Etter et herlig kveldsmåltid, bestående av aspargessuppe og hjort (barna fikk
hvert sitt Nestlèglass da, du kan jo ikke servere barn asparges!! Hello,
lissom!), sprayet vi barna med Antibac og sendte de til sengs, mens jeg og min
kjære ble sittende i loungen og stirre på hverandre med vellyst i blikket. 

Hvis dere hadde trodd at vi egentlig hadde en ganske vanlig søndag og at mannen
så på Discovery om kvelden mens jeg satt på dataen - ja, da tok dere drabelig
feil! 

Ha en idyllisk søndag, med eller uten scones! 

Den vanskelige mammabloggdebatten 

Sommeren 2012 ble en sommer med mammabloggdebatt. Jeg kastet meg inn i debatten
fra en solfylt terrasse i Frankrike og fikk (noe overrasket) et kjapt innlegg på
trykk i Dagbladet. Noen dager senere benyttet jeg en rolig kveld hjemme til å
skrive en (forhåpentligvis) litt klokere og mer gjennomtenkt kronikk i
Aftenposten. 

I sommer har jeg også blitt intervjuet (yay, mer om det senere) om bloggingen
min og da fikk jeg anledning til å fortelle om de fine debattene i bloggebyen,
som stadig lærer meg noe nytt og tvinger meg til å tenke gjennom mine meninger.

Så også i denne debatten. Det er mye jeg syns er interessant med mammablogger,
blant annet hva de er uttrykk for. Innlegget mitt i Dagbladet handlet imidlertid
om (mamma)bloggernes ansvar for sine lesere. Jeg fikk noen fine tilbakemeldinger
på det, blant annet lurte Mammadamen på om jeg ønsket meg bloggplakat og Ylvalia
skrev i kommentarfeltet her noe mange andre også har sagt andre steder; enhver
får ta ansvar for seg selv, hvis man får dårlig selvbilde av å lese om andres
lykke er det ens eget problem. 

Ja, kanskje er det det? Og kanskje er det faktisk sånn som mange har påpekt
andre steder, at hvis man ikke liker en blogg kan man bare la være å lese den.
En bloggplakat vil jeg hvertfall ikke ha, det er helt sikkert. Og blogger fins i
mange farger – helt sikkert også grå. Så da er det kanskje noe for enhver smak.

Samtidig er jeg enig med Camulen og Synnøve, som i kommentarfeltet påpeker at
blogg er offentlig. Det poenget er jo også aktualisert de siste dagene med
Eivind Berges ekstreme ytringer på sin blogg. Uten sammenligning forøvrig,
selvsagt. Men blogg er, som Synnøve sier, en krysning mellom privat og
offentlig. En privatperson står bak, med sin soleklare rett til å skrive hva hun
vil. Men det hun skriver er likevel offentlig og har potensiale til å nå svært
mange. Une snakker om “mottakerbevissthet” – en bevissthet rundt hvem man
skriver for. Kanskje det er det som mangler? Eller kanskje trenger vi ikke den
bevisstheten, kanskje hele greia bare er et konstruert problem. 

Jeg har ikke lest en brøkdel av alle mammabloggere men det finnes samlesider som
umiddelbart gir inntrykk av at det er mye hygge og kos. Og uten at jeg har
forsket så fryktelig mye på det, virker det som at disse bloggerne er yngre enn
dem jeg pleier å lese. Dessuten glimrer de (såvidt jeg har sett) med sitt fravær
i de mammabloggdebattene jeg har fulgt med på. Kan det være sånn at én gjeng
mammabloggere debatterer en trend som mest av alt er fremtredende i en annen
gjeng mammabloggere? Hvem er det egentlig vi diskuterer? 

I det hele tatt er det utrolig vanskelig å diskutere når alle tar utgangspunkt i
seg selv. "Jeg blir ikke stressa av å lese om andres lykke, derfor er det ikke
et problem”. Når ingen har oversikten, blir det mildt sagt en lite fruktbar
debatt. I tillegg lurer jeg veldig, veldig på hva alle de tause bloggleserne
mener – det store flertallet som aldri legger igjen en eneste kommentar. Er de
enige med det de andre sier, eller er de ikke? 

Jeg ønsker å bruke bloggen min til å påvirke, reflektere, diskutere og løfte
frem saker jeg syns er viktige. Men det betyr jo ikke at alle andre trenger å
gjøre det samme. Etter å ha lest ganske mye om mammabloggdebatten på blogger
rundt omkring, blir jeg ikke helt enig med meg selv. For på den ene siden virker
det som om (nesten) alle som uttaler seg om saken mener det er et ikke-problem.
Samtidig er det tilsynelatende allmenn aksept rundt påvirkningskraften til en
annen gruppe bloggere; rosabloggerne. Og flere av de største rosabloggerne har
uttalt til media at de er bevisst sitt ansvar som rollemodeller og at de til
dels justerer bloggingen etter det. 

Stemningen i debatten synes å være at påvirkning fra superdyktige og
superpositive mammablogger ikke er et problem. Men noe i meg sier at det kanskje
er det likevel. Jeg blir altså ikke helt enig med meg selv her. 

Kloke innspill, kanskje særlig fra dere som har forholdt dere rolige frem til
nå, mottas med stor takk! 

Hvorfor liker smågutter biler? 

En klok leser har spurt meg om jeg tror ettåringens store interesse for busser
og brannbiler er relatert til hans kjønn. Jeg skulle gjerne sagt nei, men jeg er
usikker. 

På et eller annet tidspunkt begynte han å vise interesse for biler. Han begynte
å leke med dem. Han begynte å lage billyder. På et eller annet tidspunkt begynte
han å si (noe han tror er) ordet “bil” (det høres mer ut som “bah”). Han begynte
å peke på busser som kjørte forbi, han lyttet etter flylyder og krabbet lynkjapt
inn foran rattet i familiens gamle Baleno hvis døra på sjåførsiden stod åpen i
et par sekunder (mens bilen stod parkert, brekket var på og begge foreldrene var
i nærheten, jada). 

Og på et eller annet tidspunkt begynte vi å synes at det var littegranne
bedårende med denne bilinteressen. Og så skjønte vi jo snart hvor lett det var å
gjøre seg populær ved å utnytte akkurat dette. Jeg kjøpte pysj med tegninger av
busser på (han elsker den). Farfar kjøpte lekebil og fant frem bilene fra da far
var liten. Mormor kjøpte en kasse lekebiler. Nevøen donerte sin gamle
sjørøverbåt. I barnehagen hadde de et lass med biler og en klar innstilling på
at "gutter liker biler, sånn er det bare”. 

Far lastet ned Brannmann Sam på iPaden. Vi snakket om motorsykler, pekte på
busser og syntes han var søt når han etterlignet brannbilene. En dag ettåringen
var småsyk og vi var slitne og grinete, tok jeg han med på en times umotivert
busstur (skrekkelig populært! Full panikk og høylydt raserianfall da vi vinket
hadet til bussen og gikk hjem). 

Sånn sett baller det jo litt på seg. 

Men det begynte jo et sted? 

Spørsmålet er om han i utgangspunktet viste like mye interesse for noe annet
(litt usikker på hva, for hva leker ettåringer med når de ikke leker med biler?
Jeg er hjernevasket), men at det var bilinteressen han fikk mest positive
tilbakemeldinger på. Kanskje fordi det var mest beleilig. Kanskje det var
enklest. Kanskje det var det eneste vi skjønte noe av? 

Eventuelt så hadde han bare flest biler. Jeg har ikke telt lekene hans, jeg vet
ikke om det er overvekt av motoriserte kjøretøy men det kan jo hende. Kanskje
bil-lekene var finere enn de andre lekene. 

Eller – kanskje han er født med en naturlig preferanse for motoriserte kjøretøy.

En ting er hvertfall sikkert: til jul skal han få babydukke. Garantert. 

Er Tupperware det nyeste kule? 

Frøken Fräkens lille gutt har rukket å bli et helt år, så i helgen var Bolla i
sin aller første vaskeekte barnebursdag. Stor stas! Vi voksne var dessuten
skjønt enige om at helgereferat som inkluderer bursdagsselskap for venners barn,
er godt plassert i kategorien "voksen og etablert" (okei okei, så er man kanskje
uansett voksen når man er 37, men det er noe med å plutselig selv befinne seg i
situasjoner som man forbinder med sine egne foreldre og andre hypervoksne
mennesker). 

Slike barnebursdager er nå likevel en både naturlig og ventet konsekvens av det
å bli foreldre. Langt mer oppsiktsvekkende; det viste seg at både Frøken Fräken
og jeg denne høsten har blitt invitert til Tupperware-party, hjemme hos våre
respektivt fornuftige og oppegående venninner. Altså; Tupperware! 

Hva i alle dager har skjedd med verden? Sist jeg sjekka var Tupperware
homeparties noe veldig amerikansk og veldig kjedelig som utdaterte husmødre
holdt på med når de innimellom ikke hadde syklubb (speaking of; syklubb er vel
også noe vi plutselig driver med i fullt alvor, eller?). 

Er det faktisk blitt sånn nå, at smarte og kule damer på min egen alder syns det
er aldeles storveis å arrangere Tupperware-parties, helt uten ironisk distanse?
Og i så fall; hvorfor, hvorfor, hvorfor? Har jeg gått glipp av noe her? Er
Tupperware egentlig veldig hipt og kult? Eller har vi rett og slett blitt så
gamle at Tupperware-parties er en helt naturlig utvikling, på linje med
anti-rynkekrem og faste frisørtimer for å farge bort grå hår? 

Og altså; jeg mener ikke å være hun kjipe her nå – men har likestillingen
virkelig kommet så langt at vi uten problemer kan bruke salg av praktiske
plastbokser til oppbevaring av mat som unnskyldning for å henge med jentene? Er
vi blitt husmorhappy på ramme alvor? 

PS. Kjære deg, hvis du leser, som inviterte meg tidligere i høst: Beklager at
jeg aldri fikk somlet meg til å svare. Det var ikke vondt ment! Men først ble
jeg ærlig talt litt sjokkert. En Tupperware-invitasjon fra deg?! Og etterpå var
det så mye annet som skjedde at mailen din bare ble glemt. Beklager! Og for hva
det er verdt; jeg er overbevist om at det var en strålende kveld – selv om jeg
forbeholder meg retten til å være ørlite skeptisk til Tupperware-delen. 

Dumme backpackere og selvhøytidelige batikkpersoner 

Her er en gammel irritasjon: Etter at vi var ferdig på videregående var det ikke
uvanlig at man utsatte voksenlivet litt ved å dra ut på en såkalt
“jorda-rundt-tur”. I praksis innebar det som regel at man var borte i noen få
måneder mens man plasket rundt på en strand i Thailand, drakk seg full med
engelske backpackere i Australia før man tok en sving innom San Fransisco på vei
hjem. Å kalle dette jorda rundt er, for alle som har sett et verdenskart, en
hysterisk spøk. Men greit nok, er det dette man vil så skal man sagtens få lov
til det av meg. Det som irriterte meg grovt var når disse folkene kom hjem og
innbilte seg at de automatisk hadde skjønt noe om verden som vi som ikke hadde
grilla kroppen på en strand på Phuket, ikke hadde skjønt. Det krever faktisk
litt mer enn evne og vilje til å overleve 11 timer i fly før man kan påberope
seg et nyfunnet og unikt innsyn i fremmede kulturer. Det er for eksempel en klar
fordel om du faktisk har snakket med noen av dem som bor i det landet du har
besøkt. 

En irritasjon av nyere dato er denne: Jeg er på ingen måte en ekspert på Afrika,
ikke i nærheten en gang. Men jobben min gjør at jeg vet mer om kontinentet enn
den jevne nordmann – selv om det nok har mest å gjøre med at den jevne nordmann
for eksempel ikke kan navnet på mer enn et par afrikanske hovedsteder. Og på
grunn av denne generelle kunnskapsløsheten/manglende interessen kan hvem som
helst si nesten hva som helst om Afrika uten at noen arresterer deg på det.
Nettopp derfor er det så enkelt for følsomme kunstnersjeler å predikere sin
endimensjonale afrikanske gladetnisitet overfor folk her hjemme. Og det
irriterer meg. Når en eller annen batikkperson som har vært en tur i Tanzania
kommer hjem og forteller om de søte afrikanske barna som synger og danser selv
om magene deres er tomme. Om sterke afrikanske kvinner som bærer familien og
huset på ryggen mens de samtidig balanserer femten liter vann i en balje på
hodet. 

Det er fint at folk i Norge kan få vite at det skjer andre ting i Afrika enn
krig og jævelskap. Men når disse selvhøytidelige blekansiktene først skal
fortelle folk om et annet Afrika, hvorfor kan de ikke fortelle om de som
studerer på universitetetene, de som kjemper mot korrupsjon, de som starter
vellykkede bedrifter og de som gjennomfører demokratiske valg etter tiår med
diktatur? Hvorfor går det tilsynelatende ikke an å fremstille afrikanere som
vanlige folk? Apple og kart, en tragedie? Dette innlegget er også publisert på
Masterbloggen, men jeg legger det her for å ha full historikk over innlegg
skrevet av meg. 

IT-verdenen er full av merkelige situasjoner, for eksempel hvor et selskap har
erklært "thermonuclear war" mot et annet, men likefullt er avhengig av tjenester
fra dem. Vi snakker da selvfølgelig om Apple og Google, tjenesten er kart. 

For å endre denne situasjonen lanserte Apple sin egen karttjeneste i iOS6 og
iPhone 5. Det er kanskje ikke det smarteste de har gjort. Ord som "Horror show",
"Reality distortion", "maps problem" og " kartfiasko " har blitt flittig brukt
av kommentatorer de siste ukene. Det har til og med dukket opp en blogg som
presenterer " høydepunkter " fra de nye kartene. 

Kartene til Apple er altså ikke bra, adresser mangler, ting er feilklassifisert,
3d-visningene ser ikke ut. Lista er lang. Det er bare ikke så fint som det er i
Google Maps. Til og med Apple selv innrømmer at kartene er langt fra optimale. 

Men, hvordan kunne det gå så galt? Apple har de siste årene kjøpt opp flere
kartselskaper, de kan IT og de er kjent for å være perfeksjonistiske. Det er
sjelden det kommer noe halvveis fra den kanten. Og kartdataene er hentet fra
store aktører som TomTom, OpenStreetMap og Waze. 

Dermed er det ikke kartgrunnlaget i seg selv det er noe galt med, men hvordan
det er satt sammen. Her håper jeg å kunne peke på en del av utfordringene som
kommer med kartdata hvor de kommer fra, hva som er " riktig " og hvordan slike
data skiller seg fra andre data. 

Hvor kommer kartdata fra? Grovt sett kan vi si at kartdata kommer fra tre
kilder: det offentlige, kommersielle selskaper og fra privatpersoner. Offentlige
kartdata er det vi kaller "Kartverkets data" her i Norge (selv om det er en
sannhet med visse modifikasjoner). Disse er som regel offisielle, pleier å være
rimelig komplette og " korrekte ", men de kan være dyre eller umulige å ta i
bruk. 

Data fra kommersielle selskaper var tradisjonelt data fra de to selskapene
NavTeq og TeleAtlas . Dette er i hovedsak data som brukes i bil-GPSer, med fokus
på vegdata etc Tenk Cappelens veikart i digital utgave. Disse dataene kan være
samlet inn av selskapene selv, eller kan være bearbeidede offentlige data.
Google startet med å kjøpe data fra slike leverandører, men har begynt å samle
inn data selv, og dermed blitt et kommersielt kartselskap de også. 

Data fra privatpersoner er det man kaller " crowdsourcede " data. De er samlet
inn på dugnadsbasis av folk som bidrar uten betaling. De gjør dette fordi de vil
at det skal finnes fritt tilgjengelige kartdata som kan brukes uten
restriksjoner. Det beste eksempelet på dette er OpenStreetMap. Man kan si mye om
dataene her, men i mange områder er dette " gode " data, fullt på høyde med
kommersielle og offentlige data. Andre områder står det dårligere til med. 

Hva er kvalitet når vi snakker om kart? Kart (og dermed kartdata) er "en
generalisert avbildning av geografiske objekter med deres romlige relasjoner"
[wikipedia]. Nøkkelordet her er " generalisert ". Vi kan ikke ha med alle
detaljene fra naturen i et kart, det vil gjøre det ubrukelig. Dermed må noen
bestemme seg for hva som er en god generalisering. Skal vi ta med omriss på alle
husene i Oslo, eller holder det å merke av hvor Slottet, Stortinget og Oslo S
er? Skal vi ta med alle små stier i en kommune, eller holder det å vite hvor
riks- og fylkesveiene går? Trenger vi å ha med alle svingene i en bekk, eller
holder det med en linje som viser hvor den sånn ca går? 

Det riktige svaret her er "det kommer an på". Hva kommer det an på? Jo, hva du
skal bruke kartet til. Det er forskjell på et kart for en reguleringsplan, NAFs
veibok og et orienteringskart. Kartene generalene i en krig sitter med skiller
seg også fra kartene den enkelte soldat har med seg i felten. Vi må generalisere
bort noe, men ikke mer enn at kartet fungerer i den konteksten vi er i. 

Digitale kart gir oss her en stor fordel: Kartet er ikke skrevet i stein i det
kartografen sier seg ferdig med det. Vi tenker ikke over at når vi zoomer inn på
et digitalt kart dukker det opp mer informasjon, vi ser småveier, stier og
husomriss. Byer går fra å være en prikk på kartet til detaljerte oversikter. Vi
kan også legge over kartlag som viser andre ting. Digitale kart er mye mer
dynamiske enn papirkart. Dette setter imidlertid strengere krav til dataene. Vi
må ha alle mulige data tilgjengelig, slik at de kan automatisk dukke opp når vi
zoomer inn. 

I tillegg må disse dataene være kodet riktig. Hva som vises når og og på hvilken
måte, styres av regler av typen: "Tegn alle skogsbilveier med denne fargen, men
kun ved målestokk 1:50000". Dermed er det viktig at dataene har denne
informasjonen. Hvis noe som egentlig er en riksveg har data som sier " sti ",
kan ting bli veldig feil. Når det sitter mennesker og tegner et kart, vil de
stusse dersom det går en riksveg over Besseggen, mens software som tegner etter
gitte regler ikke tenker slik. 

I en ideell verden er ikke dette noe problem. Der er alle data korrekt markert,
med riktig informasjon, slik at datamaskinen klarer å tegne dem riktig. Slik er
ikke den virkelige verden. Problemet er todelt: Enten er det mennesker som har
samlet inn denne informasjonen, og vi gjør feil. Kanskje stien over Besseggen
ble " digitalisert " fredag etter en noe fuktig lønningspils, og
klassifiseringen ble satt feil. 

Datamaskiner er det andre problemet her. Vi liker å sette bort repetitivt,
kjedelig arbeid til maskiner. Derfor har vi naturligvis prøvd å få datamaskiner
til å se på flybilder og lage kartdata fra disse. Men, når stien over Besseggen
kan se ut som en motorvei for oss mennesker er det ikke så rart at datamaskinen
tar feil. Dermed må maskinene holdes i hånden for å forsikre seg om at ting blir
riktig. Kartdata er vanskelig, og vi som brukere har vanskelig for å tilgi. 

Hvordan sjekker du om et kart er " godt " ? Sannsynligvis finner du nærområdet
ditt, du sjekker om huset ditt har riktig adresse, om veien går der den skal og
om gangstien ligger riktig. Vi er alle eksperter på vårt nærområde, mens
kartprodusentene ikke er det. De må hele tiden gjøre antakelser, vurderinger og
avveiinger; "Er dette en vei eller sti?" "Er det viktig å ta med denne
lekeplassen". 

Et større problem blir det når man skal kombinere data fra flere kilder. Disse
kan kode dataene sine forskjellige, og skal man sammenstille disse dataene kan
mye informasjon gå tapt. Hvis du får dataene fra kilde A og B kan det godt være
slik at kilde A klassifiserer veier etter et generalisert system som skal
fungere i alle land, mens Statens Vegvesen klassifiserer vegene etter de norske
veitypene. Her kan man fort bomme. Feil klassifisering og problemer med å
sammenstille dem er et problem. Et annet problem er nøyaktigheten. Hvis du har
data fra 2 land, der land A har målt inn vegene sine med millimeterpresisjon,
mens land B har digitalisert sine gamle papirkart, er sjansen stor for at ikke
europavegen vil treffe korrekt på grensen. 

Konklusjon Kartdata er altså spesielle, siden de er generaliseringer. Dermed vil
det alltid være et spørsmål om hvordan man skal generalisere data for å få dem
til å fungere på skjermen. Dette er noe man må lære ved prøving og feiling, og
Nokia (som har holdt på med digitale kart lenge) mener at det å lage kart på
nett er noe som ikke kan hverken læres eller gjøres over natta. Man trenger folk
som kan noe om kart, som kan jobbe med data fra ulike kilder og man må for all
del sjekke manuelt hva kartsystemet produserer. 

Dermed får vi bare håpe at Apple klarer å sette inn et ekstra gir, jobbe hardt
og gi iOS en kartapplikasjon de kan være stolte av. Så kan vi som jobber i
kartbransjen atter en gang konstatere at kart ikke er noe man tar lett på! På
tampen kan vi jo også notere oss at selv ikke Google Maps er skrevet i stein, de
utvikler seg stadig. Et interessant spørsmål er hvorvidt første versjon av
Google Maps hadde blitt tatt imot bedre enn Apple Maps dersom den hadde blitt
lansert i dag? 

Giddalaushet Planen for lørdag (dvs gårsdagen) var ganske ambisiøs: På tross av
sommerfest med jobb på fredagen hadde jeg et mål for dagen: Fullføre
oppgraderinga av mineturer.org. Alt lå jo til rette for det. Samboer borte fra
lørdag morgen til søndag ettermiddag, ingen planer på agendaen og egg og bacon i
kjøleskapet. Været var vel meldt av type sommer, men når man har bestemt seg for
å skrive kode er ikke det noe problem. 

Så. Fredagen ble fuktig, det ble sent, men jeg kom meg da hjem til slutt. Så,
lørdag morgen, våkner, fyllesjuk i 11-tida.. Snur meg rundt, sover videre.
Våkner i tolv-ett-tida. Tar frem telefonen, leser gjennom twitterfeeden. Klokka
blir tre før jeg kommer meg opp fra senga. Så blir jeg sittende å lese gjennom
twitterfeeden på nytt, finleser alle lenker denne gangen. Frokost blir laga i
4-tida. Etter en dose egg, bacon og appelsinjuice er ikke bakfylla nevneverdig
plagsom mer. Skal jeg sette meg ned og kode litt da? Neh. Setter på tv. 5
episoder Storage Wars senere føler jeg meg som en vegeterende idiot forran tven.
Klokka nærmer seg 6-7. NÅ! Nå kan jeg kode litt? Åpner pc'en igjen, sjekker
twitter og facebook. Konkluderer med at det er for kjipt. Så henter jeg frem
boka jeg leste på. Leser en god stund. Ganske god stund. Klokka blir visst
02.00. Trøtt. Litt twitter igjen. Så ny bok. Sovner med boka i hendene, og
våkner 02.30 for å skru av lyset. 

Ok, det ble ikke noe koding på lørdag, men jeg har jo det meste av søndagen på
meg! Tja, våkner i ett-tida, twitter-sjekk igjen før dusj og frokost (før to
denne gang!). Så vasker jeg kjøkkenbenken og mopper gulvet. Må jo gjøre noe
fornuftig i løpet av helga også. Men, klokka er halv tre, det er mange timer til
jeg ser folk igjen. Nå kan jeg da kode litt? Nei, jeg setter meg ned for å
skrive ett blogginnlegg om hvorfor jeg ikke skriver kode. Snakk om
prokrastinering! 

Så, jeg begynner å lure: Liker jeg egentlig å skrive kode? Synes jeg det er så
slitsomt at jeg prøver å unngå det? Det er jo aldri noe problem på jobb, da
møter jeg opp hver mårra og setter i gang. Jeg synes det er gøy. Hvorfor klarer
jeg ikke da å motivere meg selv til å jobbe på et prosjekt der jeg selv
bestemmer hva som skal gjøres, hvordan det skal gjøres og når det skal gjøres? 

Jeg har en teori. Eller, det er ikke min teori, men det var en teori jeg
(ironisk nok) leste via twitter; Kort fortalt, vi har aldri tid til å kjede oss
mer. Dermed forsvinner kreativiteten. Tenk over det: er du som meg sitter du nok
ikke å kjeder deg mer enn 4-5 minutter før du drar opp telefonen, sjekker hva
som skjer på twitter, så facebook (og tenker at: hvorfor i helvette gidder jeg å
sjekke facebook), før du spiller en runde Bejeweled eller et annet, intetsigende
spill. Tiden til å kjede seg, tenke over hva man skal gjør, for så å gå i gang
er eliminert. Og fordi det " skjer " så mye "hele tiden", blir den tiden du har
avsatt til å gjøre " ingenting " så forbanna viktig. 

Jeg kunne ikke begynne å skive kode lørdag formiddag, for først måtte jeg sove,
så måtte jeg prøve å kjede meg litt. Problemet er at jeg ikke klarer å kjede meg
skikkelig, fordi jeg blir sittende å glane på kjedelig tv. Før i tiden hadde jeg
skrudd av det kjedelige tv-programmet, nå kommenterer jeg dårlige reklamer på
twitter mens jeg blir sittende å se på kjedelig tv. Det har altså blitt sånn at
selv om man har satt av en hel helg til å jobbe med noe blir det ikke mer enn et
par timer igjen til å gjøre det, fordi man " bare " skal gjøre ikkenoe først. 

Jeg vet ikke helt hvor jeg vil hen, kanskje jeg vil utsette å skrive kode,
kanskje jeg bare vil prøve å fortelle meg selv at jeg er en latsabb? Det jeg
mest av alt lurer på er om det kun er jeg som er sånn? Er det bare jeg som kan
ha mentalt satt av en hel helg til en ting, og ender opp med å ikke ha gjort en
drit fornuftig hele helga? Og hva kan man gjøre med det? (Nei: "ta seg sammen"
er ikke et godt svar!). 

Innspill? 

Valentines Day 

I mitt 24 år lange liv har jeg blitt introdusert for et årsløp fullt av dager.
365 for å være nøyaktig. Da jeg var liten var få av disse dagene viktige
merkedager bortsett fra bursdagen min, bursdagen til Norge, og en del
helligdager - noe jeg på den tiden satte pris på fordi jeg hatet å dra på
skolen. I voksen alder avskyr jeg helligdagene. De dukker opp i fleng hele året
- som hindringer på veien for oss som ikke har tid til å vente på at a4-folk
også skal få lov til å drikke seg dritings på en tirsdag. Dette er dager som har
klamret seg til oss i hundrevis av år, og vi slipper nok dessverre ikke unna med
det første. Det er likevel ikke helligdagene jeg skal skrive om i dag. 

I løpet av barndommen dukket stadig flere nye merkedager opp i Fatterns utslitte
almanakk. Dager som er laget for å tvinge enkle mennesker til å huske å gjøre
ting. Huske mor. Huske far. Huske å kjøpe blomst til kjæresten de egentlig er
dritt lei av. Huske å kle ut ungen som en heks og tigge godteri av naboen. For
meg betyr dette kun én ting; å huske at du er en kjedelig og trist person, med
en kjedelig jobb, null integritet, ingen ekte venner og en iPhone full av apper
du bruker for å imponere kollegene dine. Du trenger disse dagene for å minne deg
selv, og de rundt deg, på at du faktisk har de rundt deg. 

I tillegg til dette skal du selvsagt bruke masse penger på utvalgte produkter
som til slutt gjør de kreative utviklerne bak alle disse nye merkedagene
søkkrike - og alle blir glade. Og du. Du slapp å huske på alle disse tingene
selv, fordi Facebook, avisa, reklameplakatene, kalenderen din og alle på den
gørrkjedelige jobben din minner deg på det i god tid. Du rekker å kjøpe blomster
til dama du egentlig er dritt lei av. Du rekker å kjøpe inn masse godteri som du
skal dele ut til barn du ikke kjenner. Du rekker å ringe til moren din og ønske
henne til lykke med morsdagen. En markering som strengt talt burde gjelde hver
eneste dag i livet ditt ettersom mora di faktisk ga deg dette livet. 

La meg påpeke allerede nå. Jeg snakker ikke til hver enkelt av dere. Dette er et
inntrykk jeg automatisk blir sittende med under "alle i verden skal vise
oppmerksomhet til hverandre"-dager som denne. 

Og i dag er virkelig den verste dagen av dem alle. Samtlige av de største
restaurantkjedene i landet er overfylte av par som har klart å dra hverandre ut
av sofaen for å bevise for seg selv, hverandre, og alle deres bekjente, at det
fortsatt er gnister i det tørre forholdet som egentlig burde vært avsluttet for
lengst. Enkelte frir til hverandre også - kun fordi det passer så ypperlig fint
å gjøre det på Valentines Day! Det er jo virkelig en historie å fortelle barna
om når de selv vokser opp og skal dra på sin første date - 14. februar,
selvsagt, med en kvisete fjortis som har turt å manne seg opp til å spørre. Det
er jo tross alt ganske kjipt å være singel på Valentines Day - og ikke ha en
date engang. 

Alternativet til alt dette er å klage og syte over hvor teit denne dagen er - og
jeg havner nok i denne klubben selv om jeg hater å bli satt i bås. Ikke fordi
jeg ikke kan være romantisk. Ikke fordi jeg ikke klarer å møte jenter. Men fordi
jeg synes denne dagen, og andre slike "minne på"-dager er kvalme, motsigende og
en av de viktigste påminnerne vi har om at vår generasjon er avdankede egoister
som trenger en ferdigskrevet kalender til å fortelle hva vi skal gjøre mot våre
nærmeste - når vi skal gjøre det - og hva vi må kjøpe for å gjennomføre det. 

Nei! Jeg kjøper ikke en blomst og et sjokoladehjerte som det står «Jeg elsker
deg!» på. Da kunne jeg like gjerne ha skrevet et brev med teksten: «Jeg har
vendt meg til at du er en del av livet mitt nå. Jeg vil aller helst spille
Playstation i kveld, men tar gjerne imot en blowjob i bytte mot denne tørre
tulipanbuketten som kostet 79 kroner på Kiwi. Penger jeg egentlig kunne brukt på
en sixpack øl - men i dag føltes det mer riktig med blomst.» 

Jeg tror på mennesker. Jeg tror på folk som ringer faren sin selv om det ikke er
farsdag, og jeg tror på gode kjærlighetsforhold som kjøper billige tulipaner
selv om det ikke er Valentines Day. Jeg er vel bare en sterk motstander av
kollektiv opphausing rundt ting som burde ligget i oss - naturlig - fra før av.
Også hater jeg å føle skyld når jeg ikke gjør slik reklameplakatene på trikken
ber meg om. 

Halvor lufter litt uinteressant hjernemasse. pt. 11 

Det er lang tid siden sist gang jeg samlet sammen skrot til spalten min om
uinteressant hjernemasse, og jeg anbefaler som alltid å styre unna. Den kommende
informasjonen er på ingen måte nyttig for noe som helst - det er kun fordi jeg
får vondt i hodet av å ikke publisere alt jeg tenker, og alle bildene jeg tar
her og der, at jeg skriver disse innleggene. Etterpå føler jeg meg alltid litt
skitten. Horeskitten. 

Her er et bilde av meg. Jeg må være den eneste personen i verden som ser tynnere
ut av å bli avfotografert med et vidvinkelobjektiv. 

Til informasjon, så veier jeg omtrent 65 kilo - 63 kilo dersom jeg vasker meg.
Normalt sett strammer jeg musklene alt jeg kan og vinkler armene slik at man ser
dem fra siden, og ikke forfra, for å se bittelitt større ut. Her ser jeg ut som
en edderkopp på fire bein. Jeg håper jeg aldri trenger å havne i et glassmonter
fordi noen har funnet meg døddrukken langs rennesteinen og trodd at jeg er en
skadet edderkopp. 

Har dere sett denne reklamen som oppfordrer til å holde seg våken på energidrikk
i 48 timer? 

Jeg har holdt meg våken på kaffe, energidrikk og koffeinpiller over tre netter
før, og det er ikke noe jeg anbefaler noen som helst. Det er faktisk livsfarlig.
Derfor spør jeg meg selv; hvis det er lov å betale Ruter penger for å oppfordre
offentligheten til å dø av hjerteinfarkt - er det da også OK og dra hjem til de
ansatte i Ruter og skyte amfetamin inn å øya på familiene deres? Fint om dere i
Ruter kan svare meg her, for jeg har til stadighet problemer med å tolke
personlighetsforstyrrelsene deres! PS: Jeg har ingen respekt for dere. 

Her er forresten meg og Paradise Hotel-Are og Cult-promotør / gatebil-Iselin. Vi
møtte hverandre inne på et rom på TV2 (ikke glattcelle) og kom raskt på ideen om
å ta et bilde av hverandre. 

Are og Iselin er ålreite folk, og er for tiden opptatte med å turnere rundt med
sine nye sanger. Sangene handler om tyggegummi og savn. Jeg vet forresten ikke
sikkert om de turnerer, men de var opptatte da jeg spurte dem om å møte meg i
Trondheim i går. Jeg har nemlig vært i Trondheim i noen dager nå - uten å ha
noen som helst plan om hvorfor. Jeg benyttet mesteparten av tiden alene på pub
og latet som jeg leste Natt & Dag, men egentlig satt jeg bare å så på en dritkul
gjeng og håpet at de skulle spørre meg om å være med dem. Det gjorde de ikke. De
var dritstygge og jeg hater dem. Stygge tatoveringer og stygge skjegg. Og stygge
klær. Jeg tror de var dendrofile også. 

På dassene i Trondheim henger det forresten do-eposer på veggene. 

Jeg sitter i skrivende stund på bussen fra Trondheim til Molde for å møte noen
av mine yndlingsmennesker. Det er ganske kjedelig her, så jeg har gått gjennom
alle bildene jeg har klart å finne av meg selv rundt internett. Denne vitsen er
fra artige.no. Jeg skjønner den ikke, men antar at den er kjempemorsom (ironi).

Her er et annet bilde jeg har funnet. Skulle gjerne ha kreditert det, men husker
ikke hvem som har laget denne kunsten. Til deg som har laget dette: Jeg vurderer
å tatovere den på rumpa. Vennligst gi meg tillatelse til dette. 

I går skrev jeg jo om Posemannen, og hvordan den har blitt første film i rekken
med 100 000 visninger, og jeg blir veldig glad for flere kommentarer og
mimringer (norskt ord?). Her er forøvrig et meta-bilde av en annen film jeg har
laget. På storskjerm i et klasserom der ute et sted. 

Om dette virkelig er det dem lærer på skolen nå om dagen, så kan jeg med
sikkerhet si at landet vårt er dømt. Både fordi jeg kun lærer bort ting som
fordummer mennesker ytterligere - og fordi jeg antageligvis kan (og vil) prøve å
bli president i Norge i løpet av ti års tid. 

Her er et bilde av meg og enda flere Paradise-folk. Jeg vet ikke hvorfor jeg har
en slik tiltrekningskraft mot dem. Antageligvis er det fordi jeg har et stort
behov for å bæsje foran et overvåkningskamera i Mexico, og prøver å menge meg i
de rette miljøene. 

På dette bildet sitter vi på godspotten ved Aker Brygge. Der kan man se på alle
taperne på Lektern, mens man slapper av, ser på fuglene, og ler av alle taperne
på Lektern. 

Her om dagen gjorde min venn, Bøffert Fusk, meg oppmerksom på at moskeen ved
Grønland ikke har tatt ned rasfare.no-skiltene sine enda. Vi fant begge dette
svært interessant, men i det jeg nå skulle skrive noen tanker rundt denne
glippen, så kom jeg på noe som er enda morsommere. Bruker du mac? I så fall;
prøv å få pila til å bli en sånn fargerik runding som kommer når macen
overarbeider. Legg så denne over felgene på en av bilene. Ser du hva du har
laget? Du har laget en bil med homofelger. 

For dere som ikke har mac, eller ikke klarte å få maskinen til å overarbeide, så
ber jeg dere lukke øynene selv og se for dere hvor urkomisk det var for meg da
jeg satt i photoshop for å fikse bildet - og dette skjedde uten av jeg tenkte
over det selv. Fint om dere som klarte å lage homofelger sier i fra til meg,
slik at vi kan dele denne latteren. Dere andre kan gjerne fortelle meg en vits
eller en historie som inneholder MINST en hund og en høne (hane er godkjent).
Historien kan være fiksjonell. 

Noen ganger, men ikke ofte, så barberer jeg meg på gamlemåten. Det vil si at jeg
ikke bruker den elektriske barbermaskinen som jeg stusser ballene med, men en
god, gammeldags høvel. 

Jeg barberer meg oftest de gangene jeg skal hjem til Asker for å møte Fattern og
resten av gjengen. Det er litt fordi jeg ikke skal se så bomsete ut, og litt
fordi all aftershaven fjerner en del av fernet-lukta. Her er jeg og søsteren
min. Hun er nesten like koko som meg. 

Snakk om fernet, forresten. Her er et bilde av meg fra årets Tom Waits-løp. Jeg
orket bare 3 puber i år - skjønner ikke hvorfor (jeg skjønner egentlig hvorfor).

Det blir generelt mye fest og moro når vintern har gått i sommerdvale og
nordmenn tør å bevege seg utendørs igjen. Her feirer vi bursdagen til Runar med
noen av de sprøeste folka jeg kjenner. 

Jeg antar at dere kjenner til Simen fra før av. Jeg og han vurderer å melde oss
på Paradise Hotel for å vinne hele dritten ved å lage oss en allianse. Begge
kommer til å slippe kula, og etterpå skal vi lage sanger om tyggegummi og savn.
Og pizza. 

Foreløpig er Simen på bartenderkurs for å lære seg å " flaire " før vi skal inn
på hotellet. Det blir garantert bonuspoeng for alliansen vår dersom Simen kan
vise frem noen hardbarka flaire-triks. Etter det skal jeg bæsje foran
videoovervåkningskameraene - det trekker visst sjukt mye damer i Østfold og
Nord-Norge. 

Snakk om sprøe folk. Fulvio ser vel egentlig ut som om han er den sprøeste jeg
kjenner, men han er kanskje den mest harmløse. Han har tatoveringer av vikinger
over hele kroppen, og flyttet til Norge for å lære seg å lage helleristninger. 

Nå begynner dette innlegget å falle av sitt eget lass. Jeg sparker liv i det
igjen ved å legge ut to nydelige bilder Pål har tatt av Rambo. 

Fine? Selvfølgelig. Det er umulig å ta stygge bilder av pusen min. 

Ja, ja. Klokken er for øyeblikket 21:21 og om 14 minutter ankommer jeg Molde.
Hva jeg skal der aner jeg ikke, men det innebærer nok en hel del taco-spising.
Jeg lurer på hva jeg skal fylle opp de siste minuttene med. Jeg har drukket opp
farrisen min, skrevet ferdig innlegget om ingenting og tatt bilder av meg selv
på en ferge. Jeg kommer tilbake til alt det der senere. Kjeder meg. Må ikke på
do engang. Jeg lukter vondt, men det er ikke dusj på denna drittbussen! Nå fikk
jeg dårlig samvittighet om bussen - den er egentlig ganske fin. Den er lilla, og
det er i følge skiltet foran meg plass til 56 sittende og 3 stående. Jeg er en
av de 56 sittende. Jeg er en del av majoriteten. Jeg liker meg ikke som en del
av majoriteten. Jeg vil stå oppreist, bæsje foran kamera i Mexico og lage sanger
om pizza og tyggegummi. Jeg vil bygge en ubåt av bambus. Jeg vil ta på alle
hestene jeg har kjørt forbi med bussen. JEG VIL HA EN ... Frosk? 

De fine froskene. Aldri forlat meg. 

Her er et bilde av meg selv på bussen, forresten. Jeg har aldri hjalmaret fra en
buss før. 

NÅ er jeg fremme! Hallo Molde. 

SPAM 

Med en offentlig epost-adresse på en hjemmeside som tidvis klatrer nogenlunde
høyt opp bland rosabloggerne på blogg.no, så sikrer man seg også en epost-konto
full av dritt. Det er mange typer epost som går under kallenavnet dritt, men
verst av dem alle; " nisje " -bransjene som består av svensker og nyutdanna
sveklinger fra BI (største samlingen av tapere i hele Norge på en gang) som tror
de er salgsgenier fordi de har oppfunnet en eller annen app, eller startet
import av telefondeksler, lommebøker, hestebæsj og andre unødvendigheter, og
tror de får solgt det - da gjerne via sosiale medier, og da gjerne via bloggere.
Jeg har blitt plaget av mange av disse fjolsene og har tidligere sagt i fra om
hva jeg synes om den slags " salgstriks ". 

Den virkelig store verstingen er en nettbutikk som kaller seg Handelsportal.no.
Handelsportal.no selger stygge mobildeksler og masse annet dritt som ingen
egentlig liker. Det finnes mange tullinger der ute som selger dritt ingen vil
ha, men problemet med disse idiotene er at de plager folk med dritten sin. Det
kan sammenlignes med å bo i en blokk der Norge bor i etasjen under deg, også
skjærer man ut litt av gulvet og bæsjer ned på Norge. Det er nettopp det
Handelsportal.no driver med. De bæsjer på landet vårt med dritt. Etikken deres
lukter spy, og jeg er sikker på at alle som jobber hos Handelsportal.no er
tilbakestående. Hjelpesentralen gone lose. Jeg har lenge lurt på om det faktisk
sitter ekte mennesker i andre enden. Etter å ha sett meg lei av alt maset deres
på epost, så tenkte jeg en ettermiddag i mars at det var på tide å si ifra. 

Det hjalp selvsagt ikke, for ingen i Handelsportal.no klarer å lese. Jeg får
dating-spam på translate-norsk fra Afrika som er bedre skrevet enn mailene jeg
får fra Handelportal.no minst to ganger i uka. Så; når det ikke er mulig å
stanse dette, og jeg ikke vet hvor denne hyperaktive hjelpesentralen for
vanskeligstilte drittsekker holder til slik at jeg kan sende dem miltbrann i
posten ... Hva gjør man egentlig da? 

Det finnes flere utveier i situasjoner der man står fast i dritten. Den enkle
løsningen er selvsagt å drikke bort problemene. 

Men jeg har faktisk lært at det ikke hjelper for noe som helst. Ved en real
fyllekule kan man også komme til skade for å blogge om mobildeksler fra
Handelsportal.no og da har man jo driti ganske greit på draget (og kanskje helt
ned til underetasjen). 

Den andre løsningen er å gjemme seg fra omverdenen. Forsvinne. Bli en taper som
bor i skogen, sånn som Tore Tvedt. 

Den siste løsningen innebærer hverken drikking eller rømming. Den innebærer kun
ett badekar eller en middels stor dusj, og det er noe nesten alle nordmenn gjør
ved jevne mellomrom. Jeg snakker selvsagt om den gode, gamle fosterstillingen. 

Slik sitter jeg. Noen ganger i flere dager i strekk. Det er derfor jeg er så
tynn! Fordi jeg ikke spiser. Jeg bare ligger der i badekaret. Gråter litt.
Nynner litt på en fin sang. Dere vet. 

Men faktum er at ingen av disse tingene kan fjerne problemene. De er der
fortsatt. Handelsportal.no er der fortsatt. Det er bare én ting man kan gjøre
for å ta rotta på disse rottene. Man spammer Handelsportal.no tilbake. Dette kan
man jo ikke gjøre alene uten å være autist eller speedfreaker. Da hjelper det å
ha en twitter-konto med mer makt enn Evenes, Sørrelsa, Lavangen OG Flakstad
Kommune + hele Island tilsammen. Jeg spurte mine disipler på Twitter om hjelp og
la samtidig med et eksempel på hvordan man burde gjøre det. 

Her har også Kim-Eirik satt skapet på plass for nissene i handelsportal.no 

Og etter mange uker på spam-offensiven, så skulle det endelig vise seg å gi
resultater. Handelsportal.no viste for første gang tegn til selvinnsikt og
forståelse for at ingen i verden liker dem. 

Men det er klart. Selvfølgelig trykker jeg ikke på den linken - da får jeg
sikkert masse rosa iphone-deksler i posten med en faktura. Derfor håper jeg alle
mine lesere og disipler og slaver fortsetter å sende mail til disse tullingene,
helt til de innser hvor forferdelige mennesker de er, tar en scientology-test og
begår kollektivt selvmord. 

IKKE SEND MEG MER DRITT I POSTEN, RUMPEVORTER! 

Forresten handelsportal.no! Jeg har nevnt dere 11 ganger i dette innlegget. Jeg
forventer å få et eller annet fett av dere nå. Kanskje en navelpiercing laget av
led-lamper eller noe sånt. Takk på forhånd. 

PS: Det sendes stadig inn nye mailer til denne bedriften. Hah! Bedriften. Høres
nesten ut som bedriten! Klikk på bildene for å se dem større. 

PS 2: " Pavel " har nå avregistrert min mail for meg. Vi takker ham for hans
engasjement og stå på-holdning. Vi trenger flere som deg, Pavel! 

PS 3: Grand Theft Auto 5 

Mas mas mas 

Jo da, vi er heldige som bor i nytt hus med alskens moderne duppeditter og
hjelpemidler, men jeg lurer på en ting... 

HVORFOR MÅ HUSET MITT MASE SÅNN HELE TIDA??? 

Nå vaskemaskina er ferdig så sukker den ikke fornøyd og avslutter med et lite
klikk som den gjorde før. Nei, da. Den nye vaskemaskina piper så jævlig stolt og
utålmodig at det høres ut som om det står om liv: Piiiip -piiip piiip kom og
heng opp vasken!! 

Og så er det stille et minutt før det durer på igjen. 

Piiip piiip piiip hørte du meg ikke? Jeg sa, kom og heng opp vasken!!! 

Etter tredje runde med piping, reiser jeg meg i sinne og stormer svartbannende
ned på vaskerommet og henger opp den jævla vasken, mens jeg gir vaskemaskina
"the silent treatment". 

Men hvis du trodde vaskemaskina mi var irriterende, så har du ikke møtt dens
trassige storebror, stekeovnen. Da vi bygde huset fikk vi beskjed om at det nå
var påbudt med komfyrvakt i alle nybygg ( noe som selvsagt kostet 5000,-ekstra).

Nå er det selvsagt flott med en komfyr som vil deg vel, og som er intelligent
nok til å slå seg av om den tror det er fare på ferde. Det er bare det at denne
komfyren er omtrent like redd for brann som min mormor. 

Det vil si at den piper og slår seg av bare jeg tenker på å ta kjelen av plata
uten å skru ned varmen. Og langtidssteking i ovnen er det bare å glemme. "Å nei,
jeg har stått på i over en time, dette kan da ikke stemme", tenker ovnen, og
skrur seg av midt i stekinga av juleribba for eksempel. 

Det ble litt dårlig stemning på kjøkkenet den julaften. 

Dårlig stemning blir det også når strømmen går midt på natta, og vi våkner av en
trønderstemme som roper: "Systemfeil, systemfeil." Nei, det er ikke en
ekstraservice fra E-verket at de kommer hjem til deg for å informere om at alt
er i orden, det er bare vårt "state-of-the-art" brannvarslingsanlegg. Jeg lurer
forøvrig på hva den sier om det begynner å brenne? «Det breinn! Det breinn! Itj
bruk tid på å ha på dåkk klea, ell bærg brølløpsbildan. Kåm dåkk ut, og det litt
breinnkvikt", kanskje? 

Uansett: 

Kjære produsenter av elektriske produkter og hvitevarer: For meg holder det
lenge med en fem-åring som roper "kom og tørk", og en mann som konstant spør
hvor: a) kortholderen b) lua c) stoppeklokka d) beltet e) telefonen f)
bilnøklene er. 

Mer mas enn det er stengt talt unødvendig. 

Takk. 

Den perfekte unnfangelse 

Noen ganger så blir jeg så jævlig provosert. 

For det meste så roer det seg etter en stund, men etter å ha lest filmregissør
Lars Daniel Krutzkoff Jacobsens kronikk i Aftenposten i forrige uke har jeg
irritert meg over den hver eneste dag. Og jeg klarer ikke la den ligge. 

Han mener nemlig at enslige kvinner som må få hjelp til å bli gravide mer
egoistiske enn andre, fordi de fratar barna retten til å kjenne sin egen
historie. 

Han durer i vei om viktigheten av å kjenne sitt opphav, og kroner det hele med
en følelsesladd illustrasjon med Toralv Maurstad som kikker på et bilde av sin
elskede far og "speiler seg" og sin identitet i sitt genetiske opphav. 

Mange måter å bli til på 

Men det er så mange slags historier bak hvordan vi har blitt til. De aller
fleste vet ikke akkurat hvordan, heldigvis. 

Mange av oss er selvsagt et resultat av den ideelle kjærlighetsakten mellom to
som elsker hverandre, og som har en plan om å holde sammen livet ut. Andre er
kanskje et resultat av kondomen som sprakk, en idiotisk one-night-stand eller å
ha vært fryst ned som befruktet embryo et par år før du settes tilbake i mors
liv. 

Ofte er kanskje historien om at man ble til på et sykehus, vel så romantisk som
alternativet, og det kan også være et langt mer tilfredsstillende svar på hvor
man kommer fra. 

For min egen del så kjenner jeg at jeg mye heller vil sette meg ned med en
5-åring og fortelle at han ble født fordi hans mor så dypt og inderlig ønsket at
han skulle komme til verden, enn å fortelle at han er på jorda fordi pappaen
hans voldtok mamma etter å ha slått henne helsesløs, eller etter et kjapt og
heftig knull med den gifte naboen, eller etter at mor triksa med p-pillene. 

Forresten, det er sant... Slike historier får selvsagt barn ikke høre. Det sies
at 10 % av oss har en annen biologisk far enn den vi tror. Jeg har ikke
dokumentasjon på at tallet stemmer, men at ganske mange av oss lever på en løgn,
eller har blitt skapt på en annen måte enn det som er betraktet som normalt og
innafor, det er jeg sikker på. 

Krutzkoff Jacobsens kronikk kommer i forlengelsen av Tore Strømøys
sosialpornografi og andre lignende program som setter biologiens uovertruffenhet
som en absolutt sannhet. Det spiller ingen rolle hvilken tragedie som ligger
bak, du er ikke " hel " om du ikke kjenner dine røtter, er omkvedet. 

Men faktum er at mennesket ikke har røtter. Vi har derimot føtter. Det betyr at
vi kan bevege oss og tilpasse oss, skape både nye historier og trygge historier.
Og burde få lov til det, uten å konstant bli fortalt at de ikke er " hele ", at
de mangler noe. At deres historie ikke er god nok akkurat som den er. 

Hva er en forelder? 

For det er det livet vi har levd og de menneskene som har vært der for oss som
til syvende og sist betyr noe. 

Jeg har for eksempel alltid vært pappas jente. Vi er så like. Og jeg lytter når
pappa snakker om forfedre og slekters gang, og jeg kjenner at jeg hører til. Hva
om jeg fant ut at min far ikke var min biologiske far? Ville historien min vært
annerledes da? Bittelitt, ja. Men først og fremst ville han likevel vært pappa.
Ikke den som ga meg livet, men like fullt han som skapte meg og gjorde meg til
den jeg er i dag. 

For foreldre kan være så mangt, og de er definitivt mye mer enn en genetisk
leverandør. En forelder er først og fremst den som er til stede. Den som kjører
i barnehagen, den som trøster når man slår seg, den som skjenner når man har
gjort noe man vet man ikke burde. Den som er der og elsker deg betingelsesløst,
uavhengig av om du er ens egen kjøtt og blod. 

Det er ikke egoisme. Det er kjærlighet. Bønnas sommer Heisan Else-Beth! 

Du begynner vel å gå lei av den evige sommerferien din? Ja, ja, det er lærer man
skulle vært;) 

Bønna har hatt en strålende ferie. Det blir jo kjedelig for ham kun å være
hjemme med oss, så han har vært litt her og der - i Syden og på Rhodos med eksen
til svigermor, på fotballskole, friidrettskole, paintballkurs, basketskole og
sommerleir for astmabarn. Men det har jo blitt litt tid her hjemme også, og da
har vi skapt herlige sommerminner sammen med den skjønne godgutten vår. 

Akkurat nå tror jeg han er på Norway Cup. Han tar bussen innover hver morgen, og
kommer oppspilt hjem hver kveld. Det blir jo dyrt i lengden - Bønna sier at de
må ha med seg 1000 kroner daglig for å betale for arrangementet, og jeg synes
den cupen har vart i en evighet nå, så pengene flyr! Men alt for prinsen vår! 

Jeg hadde forresten en ubehagelig skolerelatert opplevelse det døgnet Bønna var
hjemme i ferien. Han hadde dratt ut med sykkelen, uten hjelm! Jeg kjente kvalmen
bre seg, jeg ringte 112, og så kjørte jeg rundt for å finne ham. Jeg fant ham
heldigvis fort, syklende i skolegården. Men jeg må si jeg ble sjokkert!
Skolegården var åpen, til tross for at skolen faktisk skulle være stengt! Og jeg
så ingen sikringstiltak! Tenk hva som kan skje hvis barn sykler rundt der på
kveldstid, helt alene! Bønna kunne lett ha falt av sykkelen og fått kraniebrudd,
han kunne ha blitt overfalt og bortført av et romfolk, eller han kunne ha fått
sitt aller første epilepsianfall. Ingen ville sett ham! 

Jeg prøvde å ringe deg flere ganger, Else-Beth, men du er jo så vanskelig å få
tak i når du har alle disse feriene dine. Rektor tok heller ikke telefonen, så
jeg så meg nødt til å ringe rundt til alle kommunens lærere på måfå. De av
lærerne som tok telefonen, var ikke særlig imøtekommende, for å si det mildt.
Service og kundebehandling hadde kanskje vært et aktuelt tema på denne
planleggingsdagen deres? (Ja, for dere kunne godt hatt et tema på slike
planleggingsdager. Det er JEG som faktisk betaler dere med mine skattepenger. Å
få betalt for å bruke en hel dag til å pludre løst og fast om alle ferieturene
deres, synes jeg er hårreisende. Godt det snart er stortingsvalg!) 

Neste ferie burde dere kanskje sende ut en varslingsplan, slik at vi vet hvem vi
kan kontakte når krisen oppstår i feriemånedene? Skolegården framsto faktisk som
en dødsfelle - kvadratmeter på kvadratmeter med åpen, hard asfalt! Noen burde ha
kommet for å stenge av skolegården, eller i det minste føre inspeksjon! 

Med kjærlig hilsen Pia 

P.S: Jeg har fått høre at en eller annen idiot har sendt inn en bekymringsmeldig
angående vår oppfølging av Bønna. Det er jo helt crazy! Bønna får da alt det han
trenger, og mere til, og det håper jeg du kan forklare barnevernet, Else-Beth! 

Glad i deg, Else-Beth! Bønna gleder seg masse til å se deg igjen! (Og apropos
det - når starter egentlig skolen igjen? Ringer du rundt og gir beskjed?) 

Dødstanker. Og flott bildeserie I bloggen kan man skrive blogginnlegg, lagre
dem, og publisere dem seinere. Det gjør jeg ofte. Man kan også skrive innlegg
som man bestemmer skal automatisk publiseres på en bestemt dag og tidspunkt
seinere. Dette gjorde jeg en del tidligere. Da virker det som om du sitter og
blogger mens du i virkeligheten er langt unna både dataer og nett. Forrige gang
jeg gjorde dette, var da vi var på ferie for et par år siden. Da klarte jeg å
legge ut et småartig innlegg samtidig som en viss Anders gikk amok på Utøya.
Ikke helt heldig. Etter det har jeg unngått sånne innlegg som blir publisert
mens jeg er langt unna muligheter til å få redigert eller endret. 

Da jeg var i India, hadde jeg fiksa det sånn at et uskyldig giveawayinnlegg
skulle publiseres. Det burde jo være greit, tenkte jeg. Men så begynte jeg å
tenke mer. Hva hvis noe ville skje med meg mens jeg var på reise? Tenk om jeg
vandra heden, gikk til de endelige jaktmarker, eller - for å si det rett ut -
daua? Altså, jeg er helt frisk, og det er ikke noe som skulle tilsi en snarlig
bortgang, men you never know. Jeg har jo en livlig fantasi, og ei natt med
hjemlengsel så jeg for meg det ene scenarioet etter det andre. Det var ikke måte
på hva som kunne skje med meg mens jeg befant meg langt hjemmefra. Og da jeg
hadde gått gjennom det ene dramatiske hendelsesforløpet etter det andre, begynte
jeg å tenke på bloggen. Skulle DET bli mitt ettermæle, lissom? En skarve,
kjedelig giveaway? Mine siste ord burde jo vært et gripende farvel, et gråtkvalt
kjærlighetsinnlegg til ganske mange, en unnskyldning for ditt og en forklaring
for datt. 

Men jeg kom meg velberget hjem. Og jeg har hatt en helt strålende tur.
Giveawayinnlegg ble ikke mitt aller siste (selv om den siste linja der jeg
skriver at jeg befinner meg på et varmt sted uten nettilgang, sikkert kunne være
ganske så passende om jeg ikke lenger var i live) 

Okei, nok om tragisk filosofering om døden - la oss gå løs på lystigere materie,
nemlig mine besøk i slummen i India! Det kan ikke annet enn å bli løsslupne og
småfrekke innlegg når man skal skildre slikt. Coming up. 

Den flotte bildeserien "Pia i slummen med hellige kuer i bakgrunnen" som jeg tok
av meg selv med mobilen, ble ikke de blinkskuddene jeg hadde sett for meg. 

Ha en lystig kveld med eller uten reiseskildringer! 

Om å ta vare på Mammadamen spurte i forrige uke hvordan man kan holde på
hverdagslykken? Og det fikk meg til å tenke. For jeg bruker så sjeldent det
ordet. Lykkeordet. Det er så stort. Nesten skummelt. Så vanskelig å bruke. Så
vanskelig å fylle. Nesten flaut. Også er jeg jo en person som hver uke teller
dager mot helg. Til hele dager sammen. Vi tre. Med venner. Og familie. 

Samtidig, så skiller jo ikke Hun Lille mellom hverdag og helg. Hun ventet ikke
til en lørdag med å ta sine første skritt. Eller si sine første ord. Hun synes
løvetannen er like fristende å plukke på en onsdag som en søndag. At søledammene
er like interessante på en mandag. Hun har like mye å fortelle under
tirsdagsfrokosten, som alle andre dager. Hun skjønner ikke hvorfor mamma ikke
vil bruke like lang tid i butikken på en torsdag, som hun og pappa gjør på
lørdager. 

Og hvordan tar man vare på disse stundene? Disse øyeblikkene? Hvordan fanger man
de? Uten å forhøye helgestundene. 

Ved å lære av henne. Tenker jeg. Band: Sound Of Love 

Sound of love: Fra v: Ole Marius Jakobsen, Raymond Tungesvik, Petter Folkedal,
Bjare Hundvin. (Ikke til stede: Frank Hammersland og Bård Rock Nordvik). 

Band: Sound Of Love Medlemmer: Raymond Tungesvik (trommer, vokal), Bård Rock
Nordvik (bass, vokal), Bjare Hundvin (brett, vokal), Ole Marius Jakobsen (gitar,
vokal), Petter Folkedal (gitar, vokal), Frank Hammersland (perkusjon, vokal). -
Hvordan lader dere opp til den store kvelden? - Vi tar vare på våre kjære
samboere og koner. Fyller oss med litt ekstra kjærlighet, så vi har maks å by på
under duellen. - Hva synes dere om årets pliktnumre "Dschingis Khan", (Dschingis
Khan), "Ta meg med" (Olav Stedje) og "Hard To Say Goodbye" (Stage Dolls)? - Vi
hadde dem alle på repertoaret fra før, så dette blir ren plankekjøring. - Hva er
det viktigste i en konkurranse som dette; å vinne, tape, eller delta? - Å
statuere følgende eksempel: Det er ikke alltid de beste som vinner. - Hva er
deres joker i dette spillet? - Vi har et assosiert medlem som kommer over
fjellet fra Oslo for å bidra med glede, perkusjon og vakker koring. - Hvordan
har dere tenkt å smiske med fagjuryen, det velrenommerte populærorkesteret
Finn-Erix? - Alle i bandet har stor respekt for Finn-Erix som band, men en jury
er en jury og vi forholder oss ikke til hvem som har verv der. Smiger er for
dårer. - Hvordan skal dere fri til publikum? - Vi stoler på at vi når ut til
dansefolket med overbevisende tolkninger av låter vi selv har et godt forhold
til. - Hva er den ultimate dansebandlåten? - Vi åpner alle jobber med "Have You
Ever Seen The Rain" av Creedence Clearwater Revival. Den kan alle. - Hva er det
ultimate dansebandet? - Ingen fremkaller rykninger i dansefoten som Finn-Erix.
Deres kombinasjon av smektende toner og kunstnerisk integritet er et ideal for
oss alle. - Hvem er deres dansebandfavoritter? - Vi her på Vestlandet har en
dansebandtradisjon å være stolte av. The Stringers, med Helge Nilsen og Rune
Larsen, er det få som kan måle seg med. Da måtte i så fall selveste Sverre
Faaberg vært involvert. - Hva er den mest spesielle låten dere har gjort
dansebandnummer av? - Helt klart "Pus har løpetid", en for jævlig låt av Halvdan
Sivertsen. Den var pliktlåt i fjor. Vi gremmes fremdeles. - Hva kreves av et
dansebandantrekk? - Det må se voksent og anstendig ut. Ikke for mye spjåkeri, og
i alle fall ikke onepiece (!), (motstanderne Inneband stilte i rosa onepiece i
fjor, red.anm.). - Gir det dametekke å spille i danseband? - Det er klart. Se
bare på Rune Rudberg. - Hvem i bandet har best dametekke? - Utvilsomt Raymond.
Pikene flokker seg rundt ham for å fortelle hvor slemme andre gutter er .
Hvorfor har dere ikke vunnet de to forrige gangene? - Fordi vinneren er blitt
kåret med hjelp av et "skrikometer" og motstanderne har importert busslass med
folk fra Stord som virkelig kan dette med å skråle. - Hva er deres styrke? - Vår
styrke er våre svakheter. Vi er svak for dansemusikk. - Hva er motstanderens
svakheter? - "Tore Tang", for eksempel. De nedlater seg til å spille en masse
drit som folk dessverre elsker. - Hvordan skal dere vinne årets duell? - Ved å
spille med hjertet utenpå skinnvesten. - Hvordan bør en seier i en
dansebandduell feires? - Det blir nok et ekstra glass med Brigg om lykken står
den kjekke bi. - Mister undervisningsrom og lesesaler 

- Færre lesesaler 

- Dårlig inneklima 

- Vil fortsette dialogen 

Studentene frykter dårligere læringsforhold dersom Sydneshaugen blir barneskole.

- Jeg er ikke glad for at studentene muligens blir plassert i brakker, sier Tor
Sivertsen Prestegard, leder for studentutvalget ved Det humanistiske fakultet
Han reagerer på at Bergen kommune vurder Sydneshaugen skole som alternativ for
elvene på Møhlenpris skole, når barneskolen skal pusses opp til høsten.
Sydneshaugen skole brukes i dag både til forelesninger og lesesaler for alle
bachelorstudentene på Det humanistiske fakultet. I tillegg huser bygget
studenter som studerer master i humanistiske fag som historie, digital kultur,
datalingvistikk og språkteknologi. Prestegard forstår at barneskoleelevene
trenger et sted å være, men frykter at læringsmiljøet for studentene blir
svekket, dersom undervisning og lesning blir flyttet til brakker. - Det vil også
ha en effekt på lydnivået med barn rett ved lokalene, sier han 

Mathias Ulrik Seip Bratz-Queseth, miljø og læringsansvarlig ved
Studentparlamentet ved Universitet i Bergen, er enig. - Dette vil bety
betraktelig færre lesesalsplasser, og studentene vil miste undervisningsrom som
det kan ta lang tid å få tilbake, sier han. Mildrid Økland, medlem av FAU-styret
ved Møhlenpris skole, forstår studentenes frustrasjon. Hun sier at man må ta
hensyn til studentene, hvis det blir bestemt at barna blir flyttet til
Sydneshaugen. 

Studentavisen Studvest har ved flere anledninger skrevet om dårlig inneklima på
Sydneshaugen, og at studenter har sett rotter der. Økland er i utgangspunktet
positiv til Sydneshaugen skole, men avventer til befaringen på skolen før hun og
resten av ledelsen i FAU konkluderer. - Skolen må holde seg til forskriften om
miljørettet helsevern, og tilfredsstille krav til inneklima, klasserom og
friareal. Dersom det skal være et skolebygg for barn i tre år, vil vi ikke ha
samme problem der som på Møhlenpris, sier hun. Prestegard i studentutvalget
synes det er rart at skolebyråden mener skolen egner seg som barneskole, siden
studentene lenge har klaget på bygget. - Vi har lenge arbeidet for å forbedre
det dårlige innemiljøet, og de dårlige lesesalene, sier han. 

Harald Victor Hove, skolebyråd i Bergen kommune, sier han vil fortsette dialogen
med universitetet om mulige løsninger. - Når folk uttaler seg om ting de ikke
kjenner detaljene på, får uttalelsene begrenset verdi. Vi har kommunikasjon med
eiendomssjefen og rektor, og det er der det er naturlig å ta diskusjonen, sier
Hove. Han er ikke bekymret for rotteplagen ved Sydneshaugen. - At det er rotter
i sentrum, er mildt sagt ingen overraskelse. Det er ikke et tema jeg har behov
for å diskutere med studentene, sier skolebyråden. Hove mener Sydneshaugen har
bedre standard enn Møhlenpris skole, og inviterer gjerne studentrepresentantene
ned på Møhlenpris, så kan de vurdere hva som er best og verst. - Skamslått etter
å ha snakket om innvandringspolitikk på Facebook 

Politiet: - Kan være sammenheng 

Skulle diskutere innvandring 

Ble bekymret 

Finnes Henrietta? 

Offeret ikke medlem 

«Må tas veldig alvorlig» 

«Ikke alle som vil høre» 

- Jeg var grusomt naiv, sier 25-åringen. 

Her skjedde det: 25-åringen ser ut over Store Lungegårdsvannet der han ble
angrepet. Området er populært blant joggere, og han trodde først at mennene som
overfalt ham var joggere. 

Var det et sjeldent eksempel på politisk motivert vold i Bergen da tre maskerte
menn overfalt en ung mann på Nonnestien 7. januar? Bt.no fortalte tirsdag at to
fremtredende medlemmer i Norwegian Defence League (NDL) i Bergen har mottatt
hvert sitt trusselbrev fra en gruppe som kaller seg Antifascistisk Aksjon i
Bergen. 

Politiet i Bergen ser ikke bort fra at det er en sammenheng. Trusselbrevene
henviser til overfallet, og tre involverte kjenner hverandre. Begge forholdene
er anmeldt. - Den ene dreier seg om et overfall, den andre en trussel. Jeg kan
ikke kommentere detaljer, men vi har gått gjennom det og satt i gang
etterforskning, sier politioverbetjent Leif Havre til bt.no. - Det er to
forskjellige saker, men vi ser ikke bort fra at det er en sammenheng. Jeg har
ikke vært borti noe liknende før, sier Havre. Han sier at de ikke har noen
kjennskap til Antifascistisk Aksjon i Bergen. - Vi er i innledende fase og det
er altfor tidlig å si noe om det er aktuelt å be om hjelp fra Oslo, sier
politioverbetjenten. 

Overfallet har vært diskutert på høyreorienterte nettsteder både i Norge og
utlandet. Offeret har også fortalt sin historie i detalj på HonestThinking.org.
Bt.no har snakket med ham - og prøvd å komme i kontakt med «Henrietta Jonasson»,
som han skulle treffe. Det skulle vise seg å bli lettere sagt enn gjort. Etter å
ha chattet i to uker på Facebook, ble de enige om å møtes ansikt til ansikt for
å diskutere innvandring. Han foreslo Torgallmenningen. Hun sa minnesmerket på
Nonnestien. Det var enklere fordi hun bodde i nærheten. Henrietta fortalte at
hun hadde bodd i Bergen i et par uker, men minnemerket over seks australiere som
fløy i døden under 2. verdenskrig, er knapt nok kjent blant de innfødte. Det
ligger avsides til ved Store Lungegårdsvannet, i et område som brukes mest av
joggere. Jeg hadde med meg tre bøker i ryggsekken og lommebok, men de prøvde
ikke å ta noe. 25-åringen Og det var nettopp det 25-åringen tenkte på da han sto
ved minnesmerket sent en lørdagskveld. Det var allerede en halvtime over avtalt
møtetid, og purringen han sendte til Henrietta svarte hun aldri på. 

Slik opplevde han det som skjedde: - Jeg begynte å bli bekymret da jeg gikk
rundt der. Etter hvert kom tre menn løpende fra Florida-siden. Jeg trodde det
var vanlige joggere. Plutselig sprintet de mot meg. Det var surrealistisk, som
på film. De hadde skjerf foran ansiktet, slik at jeg bare så partiet rundt
øynene. Jeg husker at de dyttet meg i bakken og sparket. Den ene sa «Spark ham
igjen». Det var det eneste de sa. Det varte i 1-2 minutter, sier han. Han ønsker
å være anonym. Mennene forsvant samme vei som de kom, klatret over et gjerde og
løp opp på trafikkmaskinen ved den nye brannstasjonen. Derfra ringte offeret
politiet, og dro rett til stasjonen for å anmelde saken. Han mener det må være
meningsmotstandere som står bak. Han beskriver overfallsmennene som «unge og
slanke». - Jeg hadde med meg ryggsekk med tre bøker og lommebok, men de prøvde
ikke å ta noe. Jeg er glad de ikke hadde kniv. Og de kunne banket meg skikkelig.
Men det er sykt og fjernt at noe slikt kan skje i Norge, sier han. - Det er et
grovt angrep på ytringsfriheten. Jeg og denne jenten skulle jo diskutere
innvandring og islam, sier han. Han slapp billig unna, med skader i den ene
foten. Nå håper han at et mulig vitne, som rotet rundt i bosspann i nærheten
iført en slags nissedrakt, kan oppklare saken. 

«Henrietta Jonasson» har en tilsynelatende ekte Facebook-profil, med 339 venner,
de aller fleste svenske. Eller - hun hadde. Et par timer etter at bt.no tok
kontakt for et par uker siden og spurte om hun hadde noen rolle i overfallet,
ble profilen deaktivert. Onsdag dukket profilen opp igjen, men fortsatt får vi
ingen svar. Jonasson har ingen registrerte telefonnumre verken i Norge eller
Sverige, og det finnes ellers ingen spor etter henne på internett. Vi har
kontaktet Facebook og spurt om profilen er blitt hacket, men ikke fått svar. Det
var i høst Henrietta Jonasson meldte seg inn i den høyrevridde og
anti-islamistiske organisasjonen Norwegian Defence Leagues Vestlandsavdeling på
Facebook. Hun begynte å legge til flere av medlemmene. - Hun stilte blant annet
spørsmål om neste arrangement. Jeg var veldig mistenksom fra starten av, men
merket meg at hun la til flere av vennene mine, sier leder Stian Larsen til
bt.no. Henrietta deltok også i avstemninger. På spørsmålet «Hvor ønsker folk å
ha en samling hvor vi vestlendinger kan bli kjent?», svarte hun Bergen. 

Rett før jul fikk offeret fra Nonnestien en melding. Han er ikke medlem i NDL,
men har flere i organisasjonen på vennelisten. Han er aktiv i diskusjoner på
nettet, og 23. desember kommenterte han et innlegg fra et medlem i NDL. Like
etter tok Henrietta kontakt. - Hun sa at hun nettopp hadde flyttet til Bergen |
Hun skrev på svensk, og sa at hun fulgte med på Kent Ekeroths blogg
(innvandringskritisk politiker), sier mannen til bt.no. Informasjonsleder Hege
Storhaug i Human Rights Service er ikke i tvil om hva er skjedd. - Måten det var
gjort på, var meget spesiell. Og ubehagelig. Jeg har fulgt med i mange år, og
ikke sett noe liknende. Det mest naturlige å tenke på, er voldselementer på
ytterste venstre fløy, sier Storhaug. Hun kjenner ikke til at Antifascistisk
Aksjon har etablert seg i Bergen. BT skrev om gruppen allerede i 2008 etter de
delte ut brev i nabolag og hengte ut en person som nazist, noe som viste seg å
være feil. Da ble den beskrevet som «svært løst sammensatt». 

Storhaug mener angrepet må ha sammenheng med 25-åringens politiske engasjement.
- Dette må ha vært planlagt. Politiet må ta det veldig alvorlig og spore opp
IP-adressen, sier hun. - Han som ble overfalt, har ringt og intervjuet meg to
ganger. Jeg husker ham som en rolig og sindig og forsiktig type. Han hadde mer
kunnskap enn andre journalister på dette feltet. Jeg har også lagt positivt
merke til ham i debatter på nettet, legger hun til. Hege Storhaug har selv vært
utsatt for overfall - i sin egen leilighet i 2007. Hun knytter angrepene til en
bok hun ga ut like før. Storhaug aner ikke hva som skjedde, men hun ble slått
bevisstløs og var kraftig forslått da hun våknet. Først i 2010 ville hun snakke
om det offentlig. Storhaug har nå flyttet fra Oslo og bor på sperret adresse. 

Stian Larsen i Norwegian Defence League er også sikker på at det er snakk om
politisk vold. - Helt klart. Hvis ikke han hadde blitt lurt, ville de nok prøvd
seg på meg. Det er ikke alle som er opptatt av å høre meningene mine, sier han.
Da Norwegian Defence League skulle ha hemmelig åpningsmøte i november, dukket
det opp ti demonstranter fra SOS Rasisme. - Jeg tror motivasjonen er at han
kommenterte et innlegg jeg hadde skrevet. Vi har ikke vært utsatt for slike
angrep før, men det er mange ukjente som prøver å bli venn med meg på Facebook.
De virker overekstreme, sier han. 25-åringen selv har tatt lærdom av angrepet. -
Jeg har møtt folk fra nettet før. Jeg liker å møtes ansikt til ansikt. Men nå
vil jeg nok se dem på webkamera og få telefonnummeret først, sier han. Tips?
Ring eller send MMS til 2211, eller skriv e-post | Kritisk til NRKs
Breivik-dekning 

Til diskusjon 

8,5 millioner ekstra 

Medlemmer i Kringkastingsrådet mener dekningen er for omfattende. 

Stor dekning: Totalt har NRK 185 medarbeidere som er akkreditert til rettssaken.
80 av disse har de to første ukene jobbet i og ved tinghuset. 

Kringkastingsrådet oppfordrer NRK til å være bevisst på omfanget av dekningen av
rettssaken mot Anders Behring Breivik de kommende ukene. Under rådets møte på
Marienlyst torsdag ble de ulike aspektene ved NRKs journalistiske arbeid i
forbindelse med rettssaken heftig diskutert. Flere rådsmedlemmer mente selve
dekningen av rettssaken var for omfattende, og på en forholdsvis enkel måte
kunne vært begrenset i omfang. Det førte til at rådet kom med en uttalelse der
NRK oppfordres til være bevisst på omfanget i ukene framover. 

- Det er et relevant innspill. Selve volumet i dekningen er en av diskusjonene
vi har brukt mye tid på. I de neste åtte ukene av rettssaken vil volumet variere
noe, men en skal hele tiden huske på den store interessen som er rundt saken,
sier programdirektør i NRK, Per Arne Kalbakk. Blant rådsmedlemmene var det først
og fremst Sylfest Lomheim og Frank Rossavik som stilte seg kritiske til
doseringen av rettssaken. Begge mente volumet var altfor massivt.
Kringkastingssjef Hans-Tore Bjerkaas understreket at denne rettssaken har en
rekke utfordringer og dilemmaer. - Det er all grunn til å diskutere volumet i
den videre dekningen, men vi har aldri vært i tvil om at det måtte gis full
bredde i denne saken, sier Bjerkaas. I rådets uttalelse fikk NRK også skryt for
å ha utført en god journalistisk jobb i de to første ukene av rettssaken. 

- Alt tyder på at folk er fornøyd med dekningen. Selv synes jeg den har vært
informativ og god. Og foreløpig er det ikke heller kommet inn noen klager til
rådet, sier Kringkastingsrådets leder May-Helen Molvær Grimstad, til NTB. NRK
har netto ekstrautgifter på rundt 8,5 millioner kroner på rettssaken. De
ekstraordinære utgiftene beløper seg til mellom 10 og 11 millioner kroner, mens
inntektene fra pool og produksjon for retten er i størrelsesorden 2 til 2,5
millioner kroner. Totalt har NRK 185 medarbeidere som er akkreditert til
rettssaken. 80 av disse har de to første ukene jobbet i og ved tinghuset.
Advarer mot økt dubbing på TV 

- Teksting er god læring 

- Det har gått altfor langt 

Forsvarer dubbingen 

- Gir en bedre opplevelse 

Stadig flere TV-kanaler dubber utenlandske programmer til norsk. Det er flere
eksperter sterkt kritiske til. 

Vekstindustri: Skuespiller Tiril Heide-Steen på jobb for dubbingselskapet
Nordubb. Barnekanaler som NRK Super har skapt vekst i norsk dubbingbransje, men
nå advarer flere eksperter mot for mye dubbing. De frykter at det kan ramme
barns språkutvikling. 

- De fleste språkforskere er enige i at jo mer variert språkstimulering du får,
desto mer styrker du ditt eget språk. Dansk ungdom tyr i dag i større grad enn
før til engelsk når de møter svensker og nordmenn. Det er veldig synd om vi
ender opp med det samme her i Norge, sier språkforsker Øystein Vangsnes. Han har
i over 15 år forsket på grammatikk og nordiske dialekter. Og har også tidligere
advart mot dubbing av nordiske serier til norsk, fordi han mener det svekker
forståelsen av språkene i våre nordiske naboland. - Vi har ingen tradisjon for å
dubbe i Norge. I land som har det, som i Spania og Italia, ser vi også at de er
mindre flinke enn oss til å snakke engelsk, for eksempel. Når du ikke blir
eksponert for språket, kun blir presentert for det i en kunstig skolesituasjon,
mister du andre og viktige anledninger til å lære det. 

Vangsnes mener teksting kan være positivt både for forståelsen av norsk og
fremmedspråk. - Det er flere fordeler. Du blir eksponert for et annet språk,
samtidig som du får skriftstimulering i ditt eget. Det er bedre pedagogisk, og
det gir også barna en bedre opplevelse. Det finnes egentlig ingen gode
argumenter for dubbing. Det er minste motstands vei, sier han. - TV-selskapene
sier barna forstår mer om de dubbes? - Det de da i praksis sier, er at de ikke
tar ansvar for språkopplæringen. De dokumenterer heller ikke at barna ikke
forstår det de ser. Jeg tror barna forstår mer enn de tror. Og selv om barna
ikke forstår alt, spiller det ikke noen stor rolle for deres opplevelse.
Undersøkelser utført av den private utdanningsinstitusjonen Education First (EF)
viser at Norge ligger helt i verdenstoppen i engelskkunnskaper. - Vi er et lite
land som er helt avhengig av å beherske engelsk for å drive handel og
kommunisere med omverdenen. At vi ikke har hatt en omfattende tradisjon for
dubbing har bidratt til språkforståelsen vår, sier daglig leder for EF i Norge,
Morten Davidsen. - Tror du mer dubbing kan svekke de generelle
engelskkunnskapene våre? - Ja. For oss som driver språkskole er det kanskje ikke
så dumt. Men for nasjonen Norge er det veldig trist. Barn lærer utrolig fort og
forstår mye mer en vi tror. Dersom det dubbes stadig mer blir de fratatt en
naturlig mulighet til læring, sier han. 

Stortingsrepresentant for Høyre, Olemic Thommessen, mener utbredelsen av dubbing
henger nøye samen med at allmennkringkastere som NRK tenker stadig mer
kommersielt. - Ved å dubbe legger kanalen listen på lavest tenkelig nivå.
Begrunnelsen deres er høye seertall. I denne sammenhengen er slik tankegang
negativ fordi den innebærer at alt skal gjøres spiselig og enkelt. Seerne blir
forhindret fra å få kunnskap gjennom TV-opplevelsen. Thommessen, som også er
styreleder i Foreningen Norden, mener det er viktig å bevare felles språklige
plattformer til våre naboland. - Jeg innser at det i møtet mellom noen språk kan
oppstå forståelsesproblemer, men nå har det gått altfor langt, sier Thommessen
og viser blant annet til at NRK dubber den svenske TV-serien «Barna i
Bakkebygrenda» til norsk. Thommesen sier at NRK ifølge Kringkastingsplakaten er
pålagt å formidle nordisk kultur og språk. - Bør det gå en grense for hvor mye
kanaler som NRK skal kunne dubbe? - Det skal mye til for at politikerne skal
gripe inn. Men dersom man ser overordnet på det, så er det en grunn til at man i
Skandinavia snakker bedre engelsk enn i søreuropeiske land der det dubbes mye.
Man trenger ikke å være særlig genial for å forstå at dette henger sammen. Så
langt har jeg ikke sett eller hørt ett eneste språkpolitisk argument for
dubbing. 

- Selv om ikke det er språkpolitiske argumenter for dubbing, er det
kulturpolitiske, sier Nils Stokke, programredaktør for NRK Super. - De får
kanskje litt mindre språkkunnskap med dubbing, med de lærer veldig mye annet. Vi
velger nettopp serier med det for øyet at barna skal lære noe, for eksempel om
kan de lære mye om Norden og nordisk levesett gjennom seriene selv om de er
dubbet. Jeg er ikke opptatt av høye seertall, men jeg synes det er viktig at
barna har et godt alternativ når de først ser på TV. Hvis ikke velger de
alternativ som kanskje er dårligere. Han avviser at teksting er et fullgodt
alternativ til dubbing. - Målgruppen til NRK Super er to til 12 år, og det sier
seg selv at ikke alle er gode til å lese. For å formidle de historiene vi ønsker
og gjøre dem mer tilgjengelig for barn er det nødvendig med dubbing.
Språkkunnskapene blant barn varierer veldig både aldersmessig og individuelt. Vi
har en del serier hvor det er viktig at man forstår og hører det som blir sagt.
Da går det ofte for fort med teksting. Vi har testet seriene på barn med og uten
dubbing for å se hva de får med seg, og spesielt på tyngre verbale serier er
responsen best med dubbing, sier Stokke. 

Han mener det å forstå talen på filmen eller serien er avgjørende for barnas
opplevelse. - Når barna forstår hva som skjer, kan ting bli mindre skummelt og
gi en bedre opplevelse, sier Stokke. Ca. 75 prosent av innholdet på NRK Super er
produsert i utlandet. Men, sier Stokke, de dubber ikke alt. - Noe av de engelske
og nordiske seriene beholder vi språkdrakten på. Særlig en del av de svenske
skolebarnseriene for de største barna dubbes ikke. Noen serier gjør seg dessuten
spesielt godt på originalspråket, for eksempel animasjonsserien om Star Wars.
NRK er dessuten ikke bare NRK Super. Mange barn ser også på NRK1,2 og 3, og der
dubber vi ingenting. Formelpreget og full av feil 

Ingrid Bolsø Berdal spiller bedre enn filmen fortjener 

Monster: Ingrid Bolsø Berdal er god som den brutale bandelederen Dagmar. Ellers
grunnstøter «Flukt» både psykologisk og historisk. 

Akkurat idet du trodde norsk film endelig hadde lagt bak seg sine teatrale
talemåter og geberder, sender «Flukt» oss tilbake til hine hårde dage, der du
hører radioteaterstemmer om du lukker øynene, og replikker uttales med skriftlig
syntaks. Innimellom tror jeg knapt mine egne ører og øyne. Men først, et
sammendrag. Vi skriver 1363. Ti år er gått siden svartedauden utslettet
halvparten; kanskje to tredjedeler av Norges befolkning. Et sted i fjellet i
Sør-Norge herjer en bande fredløse, anført av Dagmar (Ingrid Bolsø Berdal). En
dag overfaller de en familie på vandring. Unge Signe tas til fange. Snart blir
det klart at hun skal fylle en helt spesiell funksjon. Folkene bak «Flukt»
legger ikke skjul på sine dikteriske friheter. Filmen spiller på myter, og slik
må det være, all den tid mye av historikken rundt tiden før og etter
svartedauden fortsatt er uklar. Samtidig vektlegger pressematerialet det som
finnes av fakta om svartedauden. Så jeg antar at filmskapernes ønske har vært å
lage en veldreid spenningsfilm med en konkret historisk epoke som bakteppe.
Viljen til historisk korrekt drama gjenspeiles i kostymene og det lille som
finnes av scenografi. Her virker detaljene gjennomførte og autentiske. Synd,
derfor, at de ikke kostet på seg en språkkonsulent eller to, og litt historisk
veiledning. Frem mot rundt 1350 snakket man norrøne dialekter i Norge. Først på
1500-tallet begynte man å snakke et språk vi i dag ville forstått. I «Flukt»
snakker de østlandsk som vandret de gatelangs på Grünerløkka, trøndersk som gikk
de langs Nordre, og sørlandsk som på en sommerdag i Markens. De hadde ikke
behøvd å snakke gammelnorsk. Men en varsom, språklig tillemping til tidsmessig
mer troverdige dialekter og talemåter, kombinert med en kraftig utluking av
anakronismer, ville gitt en helt annen autentisitet. I stedet får vi
latterligheter som «Bare slapp av, du!», hvest opp i Signes ansikt av en
fredløs, nummeret før han forsøker å voldta og drepe henne. «Heks! » roper Signe
til Dagmar, 300 år før det tyske begrepet overhodet ble tatt i bruk i Norge. Og
sannelig innføres like godt hekseprosessen og dens metoder, rundt 200 år før den
- og reformasjonen, som hekseprosessen henger nøye sammen med - faktisk kom til
Norge. Selv innenfor røverhistoriens rammer er det et drøyt stykke kunstnerisk
frihet å ta i en film som så uttalt ønsker å plassere seg i et historisk
landskap. Som spenningsfilm har «Flukt» sine øyeblikk av rå brutalitet. Men
virkemidlene er enkle og lett gjennomskuelige. Dramaturgisk følger filmen en
uhyre skjematisk, formelpreget struktur. Ro avløst av spenning avløst av action
avløst av nærhet i en gjentakende og etter hvert forutsigbar sirkel. Bortsett
fra et par scener med appell til sitrende høydeskrekk, drepes spenningen i
overspill og affekterte fakter. Filmen er under halvannen time, og føles likevel
ubegripelig lang. Ingrid Bolsø Berdal prøver å gjøre trøndersk til et hardt
språk. Av og til lykkes hun, også. Hun har noe dyrisk, skånselsløst ved seg. Det
nesten mimikkløse ansiktet sender tankene til Charlize Therons spill i
«Monster». Berdal spiller nesten bedre enn filmen fortjener, og legger det hun
kan i en ellers psykologisk lite troverdig og svakt utviklet skikkelse. Filmen
skal ha ros for sitt forsøk på å lage en actionfilm der rollefigurene har dybde,
og kvinneskikkelser tæl. Problemet er at den ikke borer dypt nok. Psykologien
blir sentimental. I tilfellet Dagmar blir den en ren klisjé. Sett bort fra det
språklige skurret, er det også et fint samspill mellom Signe (Isabel Christine
Andreasen) og vesle Frigg (Milla Olin), som Signe flykter sammen med. Rent
teknisk er det lite å utsette på produksjonen. «Flukt» er vakkert filmet, med
storslåtte tagninger i praktfull, norsk natur. Slik sett er det forståelig at
den allerede har solgt i bøtter og spann til utlandet. - Åh, no blir eg varm i
håvve! 

Fire bergenskjendiser om Instagram Jette Christensen, stortingspolitiker for Ap:

Mia Hundvin, eks-håndballspiller og ekspertkommentator: 

Erna Solberg, stortingsrepresentant Høyre: 

Leo Ajkic, programleder i NRK og manager: 

Hva tenker Mia Hundvin om Instagram-bildene hun nettopp har lagt ut? 

- Åh, no blir eg varm i håvve! Vi har akkurat ringt Mia Hundvin og spurt hva hun
tenker om Instagram-bildene hun har lagt ut. Mia er kjent for å verne om
privatlivet når hun intervjues, men på Instagram er det meste i Mias liv
tilgjengelig for alle. Mia, eller @fleskedaier som hun heter på Instagram,
legger ut bilder av seg selv på fest, av kjendisvennene, ungene, snowboardere på
overnatting i luksusvillaen på Bygdøy og mormors gamle hånd i hennes tatoverte.
Hun byr på seg selv. Og hun er ikke alene. Blant Instagrams 90 millioner brukere
er en rekke norske kjendiser blant de ivrige. Alle kjendiser ser ut til å kjenne
hverandre, de dukker opp på hverandres boklanseringer, plateslipp og bryllup.
Der tar de bilder av hverandre, tagger hverandre og legger ut bildene så alle
kan se. Og folk ser. E så jæla glad for at du er min søster, gratis
underholdning hele livet Cecilie Hundvin Når Jenny Skavlan legger ut bilder av
dagens outfit, får hun kjapt 1834 likes, og en drøss med unge jenter som skriver
kommentarer av typen «Jenny, du er så peeeeeeen!» og «Hvor har du kjøpt
genseren?». Her er salgstallene for Jennys bok, bikkjen som tygger på BH-en
hennes og kjæresten Thomas «Fingern» Gullestad som ser på utringningen hennes.
Er du nysgjerrig på hvordan kjente folk egentlig lever? Da er Instagram stedet.
Kjendiser som aldri ville stilt opp på hjemme hos-reportasje i Se og Hør, synes
åpenbart det er helt greit å legge ut bilder av hytten sin, konen, frokosten og
ungene i badekaret. - Man må jo ikke ta det så på alvor, og det må heller ikke
dere gjøre! Mia Hundvin ler. Hun står inne for det hun legger ut, profilen er
som henne. Rå, livsglad og vittig. «E så jæla glad for at du er min søster,
gratis underholdning hele livet», skriver Cecilie Hundvin under et barnebilde av
Mia med turban og håndkletruse. På Instagramregisserer folk selv hvordan de
ønsker å fremstå. Det har flere politikere oppdaget. - Det er en altfor godt
bevart hemmelighet at politikere også er mennesker. Og at noen av oss til og med
både har fritid og humor, sier stortingsrepresentant Jette Christensen (Ap). Hun
legger ut bilder av det hun mener er byens beste bartender, fra konserter, fra
venners bursdager og fra reiser i Stortings-sammenheng - der hun fint kan fleipe
med størrelsen på egen bagasje målt opp mot Martin Kolbergs lille reiseveske,
eller russiske doer uten dopapir, men med telefon og askebeger. - Personer som
ellers er relativt restriktive, for eksempel en del politikere, viser helt nye
sider av seg selv på Instagram. Hvorfor gjør de det, tror du? - En som bruker
sosiale medier kun til pressemeldinger, vil fort bli kjedelig og ikke få mange
følgere. De som åpner for å diskutere og viser litt personlighet, blir mer
populære. Det er en generell utvikling vi har sett i det siste at politikere
skal være mer personlige og vise at de er vanlige folk, sier medieviter Thomas
Wold ved Psykologisk fakultet, NTNU. Mens Siv Jensen (@sivjensen) har en profil
uten et eneste bilde, har Jens Stoltenberg (@jensstoltenberg) så vidt begynt å
prøve seg frem på Instagram. Han har lagt ut seks bilder, inkludert et av seg
selv og kronprinsesse Mette Marit, og et av seg selv med Bill Clinton. Erna
Solberg (@erna_solberg) har kommet mye lenger, med en profil med bilder av seg
og datteren, sønnens fotballkamp, politiske møter, Vesterålen og Monica Mæland
som steker vafler. Byråd Filip Rygg (@filiprygg) er enda mer privat, med bilder
av sinte brev sendt til Rådhuset, ordførerlunsj og bilder av barna som bader i
badekaret konen har kjøpt på finn.no for 200 kroner. - Tror du alle tenker over
at Instagram er et åpent forum? - Det burde de. Det er like greit å forholde seg
til sosiale medier som om det er offentlig. Man har uansett ikke kontroll over
hva andre deler og hvordan dette blir oppfattet. For eksempel var det en kar i
Trondheim delte et relativt harmløst bilde av politikere på tur som sov i
bussen. Det medførte mye vitsing om sløve politikere, sier medieviter Thomas
Wold. Wold synes det festes strenge krav til hvor ordentlige politikere skal
være. Han har selv ikke noe problem med å innse at politikere også går på bar,
men understreker at de risikerer å gjøre det litt vrient for seg selv om de
legger ut slike bilder. Det kan blant annet medføre uønskede kommentarer. - Jeg
skal snart holde et foredrag for Frp om sosiale medier. Der vil jeg anbefale
folk å tenke seg nøye om hvis de tenker på å legge ut noe som kan virke dumt.
Impulskontrollen er av og til for dårlig, også hos politikere. En titt på
Instagram er som å snikkikke i kjente menneskers fotoalbum. «En gojente ved navn
Kristin», skriver Kurt Nilsen (@bildepappa), og legger ut bilde av konen Kristin
Nilsen. «Sofiagull», skriver Pia Tjelta (@piatjelta) under et bilde av datteren
Sofia. «Min lillesøster... Aktivisten, sangeren, mammaen, mitt hjerte, mitt liv,
a fucking pain in the ass», er kommentaren fra Tshawe Baqwa (@madc0n) på et
bilde av lillesøsteren Nosizwe. Extra-programleder Vibeke Klemetsen
(@vibekeklemetsen) fikk 72 likes på et bilde av seg selv dekket av oppkast. «Jeg
lo og gråt om hverandre da Liam spydde meg ned i bilen i går kveld... Hvordan
resten av natta har vært kan dere jo bare tenke dere til... #tragikomisk». -
Grensene for hva man deler fra privatlivet er flyttet. Hva skyldes det? - Vi har
ganske lenge hatt en generell intimisering av offentligheten. Sosiale medier
passer så godt inn i denne tidsånden. De har nok også bidratt til en utvikling
der folk er mer villige til å bli overvåket, sier medieviter Thomas Wold. - Ser
du noen fare menneskelig sett ved å være privat med mange? - Det kommer an på om
man makter å sette grenser. Enkelte ser ut til å være litt grenseløse. Og noe
går tapt om ingenting blir privat lenger, når til og med fødselsbilder kommer
mens fødsel pågår. Det hadde ikke skadet om mor og far var litt mer privat en
stund i hvert fall. NTNU-forsker Wold mener poenget med Instagram er omtrent det
samme som Facebook og Twitter. - Jeg ser ikke noen prinsipiell forskjell, bare
at Instagram er litt mer tilrettelagt for å legge ut bilder og kanskje er litt
mer privat. Lurer du på hva kjendisene gjør på fritiden? Det forteller de deg
gjerne på Instagram. «Fantastisk boksekveld i Fredrikshavn. Cecilia Brækhus er
så rå at jeg ikke har ord. Hatt beste date med mannen på leeeenge!» skriver
programleder Guro Fostervold Tvedten (@gurotvedten) under et bilde av seg selv
og ektemann Håvard Tvedten på boksekamp, mens John Carew (@john_carew) legger ut
bilder av seg selv på byen i New York, med oppkneppet skjorte, dame i armkroken
og bredt glis. «Lørdagsbarn kosa seg med cava og hårrulla», skriver Tone Damli
Aaberge (@toneda) under bildet av seg selv og en venninne. To forskere ved
Universitetet i Bergen har undersøkt vilje til å dele personlig informasjon. -
Viljen til å dele er stor, og folk som er aktive på sosiale medier er generelt
mer villige til å dele informasjon enn de som er mindre aktive, sier professor
Lars Nyre ved Institutt for Informasjons- og Medievitenskap, UiB. Han mener
viljen til å dele er et uttrykk for tillit. - Våre funn tyder på at man tillater
seg å gå ut offentlig med stadig mer personlig informasjon. Folk ser at huset
ikke blir ranet selv om de skriver at de er på ferie, og at politiet ikke kommer
på døren om de legger ut noe som er på kanten. Man får rett og slett større
tillit til andre aktører i samfunnet hvis man bruker sosiale medier. Foreløpig
har Lars Nyre og kollega Bjørnar Tessem undersøkt viljen til å dele informasjon
blant 99 informanter i Sogndal. På sikt håper de å kunne sammenligne resultatene
fra bygdebyen med hovedstaden og byer i andre land. - Funnene våre tyder på at
Facebook i seg selv er med på å flytte grensene for hva man vil dele med andre.
Og det samme gjelder nok Twitter og Instagram, sier Nyre. Forskerne mener
grensene uvilkårlig vil flytte seg når man går i flokk, da påvirkes man av
andres syn på hva som er akseptabelt. På sosiale medier får man i liten grad
kritiske bemerkninger og heller ikke korrigerende signaler på ytringer som en
normalt får under en samtale, for eksempel via kroppsspråk. Nyre tror
maktpersoner påvirkes av den samme logikken som andre brukere av sosiale medier:
Det er ikke så farlig. - Men det er ikke bare politikere og andre maktpersoner
som er opptatt av imagebygging og selvpromotering. Dette gjelder for alle. Mange
foreldre er for eksempel veldig bevisste på hvordan de fremstår på Facebook
fordi barna og deres venner er der, sier Nyre. Eller omvendt. Min mor og de
kommer til å gremmes! 

Men jeg er jo i Bergen i helgen, så da kan jeg ta inn BT før de oppdager det,
sier Mia Hundvin. - Instagram er en underholdningsarena. Der legger jeg ut
bilder av ting som er fine eller morsomme. Det er noe helt annet enn Facebook og
Twitter. - Legger du ut bilder for å vise en annen side av deg selv, noe annet
enn politiker-Jette? - Jeg legger ikke ut bilder av meg selv, og jeg bruker ikke
Instagram profesjonelt. Dette er pur underholdning, en lekeplass der man viser
kjekke ting. Det er en altfor godt bevart hemmelighet at politikere også er
mennesker. Og at noen av oss til og med både har fritid og humor. Jeg ser det
ikke som noe problem at den hemmeligheten blir avslørt. - Er du redd for at noe
av det du legger ut skal bli misbrukt? 

- Man bruker alltid hodet på internett og jeg legger ikke ut noe jeg er redd for
å vise. - Hele poenget med Instagram er jo at du skal slippe å kommentere! Man
må jo ikke ta det så på alvor, og det må heller ikke dere gjøre! Når vi
forteller at vi blant annet vil legge ut bilde med henne og foreldrene, kjenner
hun at hun blir varm i toppen. - Min mor og de kommer til å gremmes! 

Men jeg er jo i Bergen i helgen, så da kan jeg ta inn BT før de oppdager det,
hehe. - Jeg er ganske aktiv på Twitter og det var der jeg oppdaget Instagram.
Skaffet meg profil før sommeren og bruker det mest til å legge ut bilder av
morsomme ting. Jeg er jo mye ute på tur og dette er en hyggelig tidtrøyte. - Er
det noe du ikke legger ut? - Jeg respekterer at det er noen som ikke vil inn i
den verden der, og er forsiktig med å legge ut bilder av andre. Derfor blir det
mye natur. Blir inspirert når jeg for eksempel tar ferge på Vestlandet. Jeg
legger heller ikke ut bilder av familiære situasjoner. Som politiker kan man
vise noe av privatlivet, men ikke for mye. - Men du har lagt ut bilde av din
datter og av Monica Mæland og Trude Drevland? - Ja, det er kanskje ett av min
datter, som selv er på Instagram og holder på med sitt. Jeg la ut et bilde av
Monica fra 17. mai. Synes det var litt morsomt å se byrådslederen i en annen
setting når hun selger kaker på skolen. - Legger du ut bilder for å vise en
annen side av deg selv? - Jeg er ikke så kalkulert og bevisst på det. Instagram
er et kjekt sted å følge med på hva andre er opptatt av. - Er du redd for at noe
av det du legger ut skal bli misbrukt? - Nei, jeg forsøker å være gjennomtenkt i
forhold til hva som publiseres og jeg er ikke så redd for at noe skal bli
misbrukt. På Instagram får jeg kommentarer fra mennesker jeg ellers ikke kommer
i kontakt med. 

Det er en kjekk del av dette. - Jeg legger ut bilder av det som skjer, når jeg
er på ferie etc. Noen legger bare ut bilder av mat eller nye sko. Jeg tenker
ikke så mye over hva jeg legger ut. Jeg er jo selv i media, så jeg må jo nesten
være med på de greiene. Jeg bruker det også som promo til gutta mine. Det er jo
direkte kontakt med fansen. - Du har lagt ut Lars Vaular med joint, på bærtur
med musikkollektivet nmg/g-huset. - Det er bare tull og det var en venn på som
gjorde det. Det er vel det bildet som har fått mest likes. Har ikke hørt noe
negativt. Det kan jo også være en stor rullings han holder, den passet så godt
til ansiktet hans på det bildet ... - Er det noe du aldri ville lagt ut? - Jeg
legger ikke ut nakenbilder av meg selv. Mange legger ut bilder av puppene og
pikken sin og alt mulig tull. Jeg bruker ikke Instagram som sjekkested. - Er du
redd for at noe av det du legger ut skal bli misbrukt? - Nei, men jeg legger
ikke ut noe som er superpersonlig. 

Og jeg ville nok vært mer forsiktig om jeg hadde hatt barn selv. Går på scenen
til tonene fra Stevie Wonder-sangen Signed, Sealed, Delivered (I'm Yours) nå.
Michelle, Malia og Sasha er med ham. Obama smiler mens suporterne roper "four
more years". - Vi er en amerikansk familie, og vi reiser oss eller faller
sammen, sier Obama. - For USA er det beste fortsatt foran oss, sier Obama. - Jeg
vil takke alle amerikanere som stemte i dette valget. Enten du stemte for første
gang, eller måtte vente lenge i kø for å få stemme. Forresten, vi må fikse det,
sier Obama. Den gjenvalgte presidenten lover å sette seg ned med taperen Mitt
Romney for å se hvordan de kan samarbeide i tiden fremover. Obama takker
visepresident Joe Biden, og konen Michelle. - La meg si dette offentlig:
Michelle, jeg har aldri elsket deg mer, sier Obama. Han takker også alle som har
jobbbet for valgkampen hans. - Demokrati i en nasjon med 250 millioner kan være
bråkete og komplisert, sier Obama, som sier at det må være slik i et demokrati.
- På tross av alle våre uenigheter deler vi mange drømmer for Amerika, sier
Obama. USA må gå fremover, sier Obama, men varsler at veien fremover kan bli
vanskelig. - Jeg returnerer til Det hvite hus mer inspirert og mer bestemt enn
noensinne på å ta fatt på arbeidet som må gjøres videre, sier Obama. Obama lover
at USA skal være en nasjon der alle, uavhengig av hudfarge, etnisitet, seksuell
legning eller annen bakgrunn kan kunne få drømme oppfylt gjennom hardt arbeid. 

- Vi er ikke en samling røde og blå stater, vi er De forente stater! Barack
Obama skal være på vei til Demokratenes valgvake i Chicago fra hotellet der han
har fulgt valgopptellingen. 

Michelle Obama og døtrene Malia og Sasha skal være sammen med ham, ifølge CNN.
Barack Obama sikret en ny periode i Det hvite hus etter nærmest å ha gjort rent
bord i de avgjørende statene. Obama vant vippestatene Virginia, Colorado, New
Hampshire, Nevada, Minnesota, Wisconsin, Michigan og Ohio. I tillegg ligger han
an til å vinne den store vippestaten Florida, som ikke er endelig avgjort ennå.
Mitt Romney måtte tatt flere av disse statene for å kunne blitt USAs neste
president. 

De eneste statene Romney klarte å gjøre om fra 2008-valget var Indiana og
Nord-Carolina, to tradisjonelt svært sterke republikanske stater. CNN har
erklært Mitt Romney som vinner av Alaskas tre valgmannstemmer, noe som gir ham
206 mot Barack Obamas 303. 

Nå er det bare Florida som ikke har blitt erklært avgjort av CNN. I Chicago
venter Obamas støttespillere på at den gjenvalgte presidenten skal gå på scenen
for å holde sin seierstale. 

"Four more years" - fire nye år - ropes det taktfast fra salen. På scenen i
Boston forteller Mitt Romney nå at han har ringt president Barack Obama for å
gratulere ham med valgseieren. Dermed er det klart at Romney innrømmer
valgnederlaget. Romney takker familien og visepresidentkandidaten Paul Ryan, som
han kaller sitt livs nest beste valg - kun etter valget av Ann Romney som kone.
- Ann hadde blitt en fantastisk førstedame, sier Romney. Romney viser til at det
er en kritisk tid i USA, med store utfordringer for landet. - Nasjonen har valgt
en annen leder enn meg, så jeg og Ann ber for ham, sier Romney. På Obamas
valgvake i Chicago applauderes det for Romneys tale. 

Det er ventet at Obama nå snart vil tale til nasjonen. 

På republikanernes valgvake i Boston, venter alle nå på Romney. De store
amerikanske tv-stasjonene har kåret vinnere i alle de viktige statene, med
Florida som eneste unntak. Barack Obama leder med drøyt 50.000 flere enn Mitt
Romney. 

Med 92 prosent av stemmene talt opp, tyder alt på at også denne staten vil gå
til den sittende presidenten Obama fikk fornyet tillit i jobben med å fikse
økonomien. 

Å forene de forente statene kan han glemme, skriver BT-kommentator Frode
Bjerkestrand. 

Demokraten Tammy Baldwin fra Wisconsin blir den første åpent homofile senatoren,
ifølge New York Times prognoser. CNN erklærer nå også Barack Obama som vinneren
av Virginia. 

Med statens 13 valgmannstemmer, leder Obama med 100 valgmenn - 303 til Obama,
mot 203 til Mitt Romney, ifølge CNNs prognoser. Tallene er i stadig endring, men
akkurat nå leder Barack Obama også i antall stemmer. CNNs Wolf Blitzer forventer
at Obamas forsprang vil øke ettersom stemmene fra California, USAs mest
folkerike stat, bilr talt opp. 

Obama har 49.596.000 stemmer mot Romneys 49.557.000 stemmer totalt i
befolkningen. Stemmelokalene har ennå ikke stengt i Alaska. 

Men statens tre valgmannstemmer, som er forventet å gå til republikanerne, kan
ikke gjøre noe til eller fra. Storavisen New York Times erklærer nå Barack Obama
som vinneren av vippestaten Virginia (13 valgmannstemmer). Med 89 prosent av
stemmene opptalt, leder Obama med 50.000 stemmer i denne staten. Avisen har
erklært Obama som vinner av preisdentvalget, etter lenge å ha ligget etter de
store TV-stasjonene, og mener Obama har 285 sikre valgmannstemmer mot 200 til
Romney. 

Fortsatt har avisen ikke erklært en vinner i Florida og Ohio, der de mener Obama
ligger best an, eller i Montana der Romney ligger best an. Nasjonalt har Mitt
Romney over 300.000 flere stemmer enn Barack Obama. 

Valgordningen i USA gjør likevel at den sittende presidenten ser ut til å vinne
flest valgmenn, og dermed får fornyet tillit i Det hvite hus. CBS erklærer nå at
Barack Obama vinner vippestaten Colorado, som har 9 valgmannstemmer. Det gir
Obama 290 valgmannstemmer. 

Selv uten Ohios 18, er Obama da over den magiske grensen på 270. 

CNN erklærer nå Barack Obama som vinner av Nevadas 6 valgmannstemmer. Barack
Obama har allerede sikret seg 275 valgmenn, men ligger an til å vinne flere av
de jevne statene. Han ligger foran i Florida, Colorado, Nevada og Virginia. I
sistnevnte har Romney ligget foran gjennom store deler av valgnatten, men også
her ser han ut til å tape for Obama. Presidenten har nå et forsprang på 14.000
stemmer med 87 prosent av stemmene opptalt. 

I Florida er 91 prosent av stemmene opptalt, og Obamas ledelse virker
komfortabel også her. CNN melder at kilder i Mitt Romneys stab ikke er klare til
å innrømme valgnederlag, fordi de mener at hvem som vinner Ohio fortsatt ikke er
endelig avklart. 

77 prosent av stemmene er talt opp i Ohio, og selv om det nå er 49 prosent mot
49 prosent i Ohio ifølge CNN, mener CNN at Obama vil vinne vippestaten. 

Også TV-kanalen Fox News gir Obama seiren, med 275 valgmannstemmer, men
poengterer at Mitt Romney ennå ikke har gått offentlig ut og innrømmet
valgnederlag. Hvem som vinner statene Florida (27 valgmannstemmer), Virginia
(13), Colorado (9) og Nevada (5) er ennå ikke klart. 

Men selv uten disse mener NBC, CNN og flere andre nyhetsorganisasjoner at Obama
kommer over 270 valgmannstemmer. bt.no (Chicago): - Jeg kjenner Barack Obama,
jeg kjenner hjertet hans, sier Corey Smith på Demokratenes valgvake i Chicago.
Hun har jobbet for Obama siden 2003. For Smith er denne seieren enda større enn
sist. - Han har jobbet så hardt. Han jobber for folket. 

Dette er den ultimaet seieren for alle som har kjempet for ham, sier Smith. 

Storavisen New York Times melder at TV-nettverkenes prognoser viser at Barack
Obama vinner gjenvalg, men holder selv igjen - med en foreløpig prognose på 250
til Obama mot 200 til Romney. bt.no (Chicago): Valgvaken i Obamas hovedkvarter i
Chicago går bananas når CNN erklærer at Obama har vunnet presidentvalget. Folk
ler og gråter i glede, danser og omfavner hverandre. 

Over høytaleranlegget spilles klassikeren «Twist and Shout». Både NBC og CNN
erklærer nå Barack Obama som valgvinner, etter at han vant kampen om den viktige
vippestaten Ohio. 

Også CBS gir Obama seieren, med 274 valgmannstemmer. Nå melder TV-kanalen at
Obama vinner Ohio. 

NBC mener derfor at Obama vinner gjenvalg. Oregons 7 valgmannstemmer går trolig
til Barack Obama, melder CNN. Det gir Obama 256 valgmannstemmer. 

Han mangler da bare 14 til 270. CNN melder nå at Barack Obama vinner Iowas 6
valgmannstemmer. I tillegg melder TV-kanalen at han vil vinne New Mexico (5).
Det gir ham en total på 249 sannsynlige valgmannstemmer - bare 21 unna det
magiske tallet 270 som trengs for å vinne. 

Romney har til nå 191 valgmannstemmer, ifølge CNNs prognoser. CNNs prognoser
viser nå at Demokratene vil beholde sitt flertall i Sentatet. TV-kanalen mener
at Senatet vil bestå av 48 demokrater mot republikanernes 42. 

I tillegg kommer to uavhengige som er ventet å steme med Demokratene, og åtte
som ennå ikke er sikre. CNN erklærer nå at Barack Obama vinner Californias 55
valgmannstemmer, staten Washingtons 12 valgmannstemmer og fødestaten Hawaiis 4.
CNNs prognoser viser også at Obama vinner Wisconsin (10). CNN mener også at
Romney vinner Idaho (4), og Montana (3). Nyhetsbyrådet A.P. erklærer nå at
Romney trolig vinner Nord-Carolina (12). Det samme melder nå CNN. 

CNN melder nå at Obama har 238 valgmannstemmer, mot Romneys 191. Kun ti prosent
av stemmene i Florida er nå ikke talt opp. Fortsatt er det veldig tett, men
Obama leder med 50 prosent mot Romneys 49 prosent, ifølge CNN. Obama har økt
ledelsen de siste timene. 

Nesten 8 millioner stemmer er nå talt opp i Florida. Ifølge CNNs prognoser vil
Barack Obama vinne Minnesota og midtveststatens 10 valgmannstemmer. TV-kanalen
melder samtidig at Mitt Romney ligger an til å vinne de 11 valgmannstemmene i
Arizona, the Grand Canyon state. 

NBC og CBS melder det samme. Det offisielle programmet på Demokratenes valgvake
i Chigago er i gang. 

Arrangementet starter med at alle tar hverandre i hendene og ber. Nesten 80.000
stemmer skiller Obama og Romney i Ohio med 63 prosent av stemmene opptalt,
ifølge CNN. Obama leder med 50 prosent mot Romneys 48 i den viktige vippestaten.

Drøyt 3,7 millioner stemmer er talt opp i Ohio. Obama ligger godt an i det
såkalte rustbeltet, ikke minst i bilproduksjonsstaten Michigan. 

Hvis Mitt Romney taper i kveld, vil han kanskje angre på denne kronikken han
skrev i 2008, med tittelen "La Detroit gå konk". Når 24 prosent av stemmene er
talt opp i Wisconsin, hjemstaten til visepresidentkandidat Paul Ryan, leder Ryan
og Romney med 51 mot 48 prosent. 

CNN mener det er for tidlig å kåre en vinner i Wisconsin, mens NBC og CBS
allerede har erklært Obama som sannsynlig vinner av midtveststaten. Med en
fjerdedel av stemmene opptalt i Iowa leder Obama med hele 59 prosent av
stemmene. Romney har kun 40 prosent av stemmene så langt. 

Ledelsen til Obama er på nesten 80.000 stemmer. Mitt Romney ligger foreløpig
foran Barack Obama i antall sikre valgmenn, ifølge de store, amerikanske
TV-kanalenes prognoser. Men snart kommer tradisjonelt sikre vestkyststater som
California, Washington og Oregon. California har flest valgmannstemmer av alle
statene, med hele 55 av 538. Oregon har 7, og staten Washington 12
valgmannstemmer. 

I disse statene stenger stemmelokalene 05.00 norsk tid. I den viktige
vippestaten Florida ligger Obama nå foran med 50 prosent av stemme mot Romneys
49. 86 prosent av stemmene er nå talt opp i Florida. Ifølge CNN gjenstår det
telling i tradisjonelt demokratiske valgkretser i sør. Blant annet er kun drøyt
halvparten av stemmene talt i den relativt store valgkretsen Miami-Dade, som er
klart demokratisk. Mange av de tradisjonelt republikanske statene i nord
allerede er 100 prosent opptalt. 

Det gjør at Romney kan få en vanskelig jobb med å snu trenden i Florida. Todd
Akin ser ut til å tape senatsvalget i Missouri. Abortmotstanderen Akin ble
verdensberømt etter han uttalte at kvinnekroppen har naturlige mekanismer for å
«stenge ned hele greia» hvis de blir gravide etter å ha blitt utsatt for «ekte
voldtekt». 

Det kan gå mot en sterk kveld for demokratene i Senatet, som bare for et halvt
år siden var redde for å miste majoriteten i Kongressens øverste kammer. CNN
erklærer nå at Mitt Romney vil vinne Utah og statens seks valgmannstemmer.
Staten er solid republikansk, med en stor mormoner-befolkning. I Iowa, Montana
og Nevada har valglokalene nå stengt, men TV-kanalen sier det er for tidlig å
komme med prognoser om hvem som vil vinne disse statene. Også CBSs prognoser
viser at Romney vinner Utah, og TV-kanalen mener også at republikanerne vil
vinne Montana. 

Også NBC mener Romney vinner Montana og Utah. 

Det er ventet at flere av de store TV-kanalene vil komme med nye prognoser
klokken 04.00 norsk tid. TV-kanalen CBS erklærer nå Obama som sannsynlig vinner
av vippestaten New Hampshire. 

Staten har fire valgmannstemmer. Elisabeth Warren ser ut til å vinne USAs mest
omtalte senatsvalg i Massachussets. 

Det betyr at Demokratene tar tilbake Ted Kennedys sete, som de mistet da han
døde i august 2009. 

NBC, Fox, CNN og ABC erklærer at Barack Obama vinner Pennsylvania, og statens 20
valgmannstemmer. TV-kanalen NBCs prognoser viser nå at Barack Obama ligger an
til å vinne Wisconsin, etter at tre prosent av stemmene er talt opp. 

Staten har ti valgmannstemmer. Presidenten er også foran i vippestaten Colorado
med 51 mot Romneys 48 prosent. I Colorado er 45 prosent av stemmene talt opp. 

Staten har ni valgmannstemmer. CNN melder at Obama nå leder ivippestaten Ohio,
med 53 mot 46 prosent. Obama er der 162.000 stemmer foran. I Florida er det helt
dødt løp, 50 - 50, når sju millioner stemmer er talt opp. 

Romney er bare 600 stemmer foran i solskinnsstaten. TV-kanalen NBC sine
prognoser viser nå at Barack Obama ligger an til å vinne New Mexicos 5
valgmannstemmer. NBC mener at Mitt Romney har 153 sikre valgmannstemmer, mot 148
til Obama. 

CNN har 152 til Romney, mot 123 til Obama. Med 76 prosent av stemmene opptalt i
Florida er det dødt løp mellom Obama og Romney. Det er talt opp drøyt 6,6
millioner stemmer, og det skiller kun drøyt 1000 stemmer i den viktige
vippestaten. 

I Nord-Carolina leder Romney nå med 50 mot 49 prosent, etter at 66 prosent av
stemmene er talt opp CNN erklærer klokken 03.05 at Republikanerne vil beholde
majoriteten i Representantenes hus, som de tok kontroll over etter mellomvalget
i 2010. Dermed vil amerikansk politikk fortsatt være preget av politisk
polarisering og beinharde forhandlinger mellom de to partiene i amerikansk
politikk. 

Det er ennå for tidlig å forutsi om Demokratene vil beholde sitt flertall i
Senatet - det andre kammeret i Kongressen. Demokratenes valgvake i Chicago: Nå
koker det. Da CNN kunngjorde Obamas ledelse i Florida, gikk jubelen i taket. -
Dette er kjempestort, roper ballerina Joanna Wozniak fra Joffrey Ballet. Hun
tror Obama endelig vil vise sitt sanne jeg, hvis han blir gjenvalgt. - Nå får
han sjansen til å oppfylle sitt fulle potensial. 

Jeg tror ikke vi har sett alt Obama kan gjøre ennå, sier hun til bt.no. CNN
erklærer Barack Obama som vinner av Michigan (16 valgmannstemmer), New York (29)
og New Jersey (14). Totalt 59 nye valgmannstemmer til den sittende presidenten.
Samme kanal erklærer Mitt Romney som vinner av Texas (38), Kansas (6), Louisiana
(8), Nord Dakota (3), Sør Dakota (3), Wyoming (3) og Mississippi (6). I tillegg
erklærer CNN at Romney vil vinne 3 av 5 valgmenn i Nebraska, som fordeler sine
valgmenn på en annen måte enn de fleste statene, der vinneren tar alt. 

Totalt 70 nye valgmannstemmer til Romney. BT-journalist Christina Pletten
rapporterer fra Chicago: De mange tusen menneskene som begynner å samle seg på
Demokratenes valgvake i Chicago hoppet i taket da CNN kunngjorde de foreløpige
resultatene fra opptellingen i den svært viktige vippestaten Ohio. Linda Buyer
er en av Obamas mange tusen frivillige, og har ringt utallige samtaler til
potensielle velgere på vegne av presidenten. Som takk for hjelpen er hun til
stede på presidentens valgvake i Chicago. - Basert på informasjonen vi har fått
inn fra vippestatene, er jeg overbevist om at vi vinner. 

Jeg skal danse i gatene i kveld, selv om jeg er dødssliten etter å ha jobbet
døgnet rundt de siste dagene, sier Buyer. I flere stater er det nå svært lange
køer for å stemme, blant annet i Florida og Virginia. På Twitter seiler nå
#stayinline opp som en trend. Det snakkes nå om å utvide åpningstidene til
valglokalene flere steder. 

Hvis man står i køen når lokalene egentlig stenger, har man rett til å få
stemme. Om et kvarter stenger valglokalene i flere stater, blant annet
vippestaten Colorado og i Wisconsin, hjemstaten til republikanernes
visepresident-kandidat Paul Ryan. Republikanerne har håpet at Ryen kan farge
staten rød, men i de siste meningsmålingene før valget ledet demokratene. 

I tillegg stenger valglokalene i Arizona, New Mexico, Wyoming, Minnesota,
Louisiana, New York og i deler av Sør Dakota og Nord Dakota. Romney vinner
Arkansas, erklærer CNN. 

Staten ble på forhånd regnet som sikker republikansk. BT-journalist Christina
Pletten er på demokratenes valgvake i Chicago: Kaos her allerede. De har satt
opp sperringer mellom presse og publikum som nå kommer inn i salen. 

Hundrevis av pressefolk som ikke slipper inn, og nettet har brutt sammen. 

Med statene som nå virker relativt sikre, leder Mitt Romney med 82 mot 64 til
Obama. Er dere våkne? 

Her på livebloggen går det i kaffe og Cola, og vi har forsterket laget med Trond
Olav Skrunes. Valgdagsmåling fra Pennsylvania gir Obama ledelsen med 52 mot 47,
ifølge CNN. Dette var en stat Romney-kampanjen håpet kunne være i spill, men så
langt ser det ut som om Obama har kontroll i staten. 

Staten har 20 valgmenn. NBC erklærer nå at Mitt Romney vil vinne i Georgia (16),
Alabama (9), Mississippi (6) og Tennessee (11). 

Dette er stater som på forhånd ble regnet som sikre stater for republikanerne.
En valgdagsmåling viser at Barack Obama leder med to prosentpoeng i en
valgdagsmåling i vippestaten New Hapshire. 

I Florida, der 43 prosent av stemmene nå er talt opp, er Obama foran med 51
prosent mot 49. CNNs prognoser viser nå at Barack Obama vil vinne flere stater
på østkysten, slik at Obama nå har 64 sikre valgmannstemmer mot 40 til Mitt
Romney. Statene CNN mener Obama vil vinne er Connecticut (7 valgmannstemmer),
visepresident Joe Bidens hjemstat Delaware (3), Washington DC (3), Obamas
hjemstat Illinois (20), Maryland (10), Massachusetts - som er hjemstaten til
Mitt Romney - (11) og Rhode Island (4). I Maine, der valgmannstemmene fordeles
på en annen måte enn de fleste andre stater, der vinneren tar alt, viser CNNs
prognoser at Obama vil vinne 3 av 4 valgmannstemmer. 

Samtidig erklærer TV-kanalen at Mitt Romney vil vinne Oklahomas 7
valgmannstemmer. Nå stenges valglokalene i 16 stater, blant dem Pennsylvania.
Obama har ledet i meningsmålingene i Pennsylvania, men republikanerne har i
innspurten av valgkampen lagt mye inn på å forsøke å vinne frem i den
tradisjonelt demokratiske staten. Også i Florida stenger lokalene klokken 02.00
norsk tid. 

Totalt er det 172 valgmannstemmer i disse 16 statene og Washington DC. Av
statene som nå virker noenlunde sikre, leder Mitt Romey med 33 mot Obamas tre i
Vermont. 

Romneys 33 valgmannstemmer kommer fra de tradisjonelt sikre republikanske
statene West Virginia, South Carolina, Kentucky og Indiana. Ifølge CNN leder nå
Barack Obama med 52 prosent mot 48 prosent til Mitt Romney i Florida. 

34 prosent av stemmene er nå talt opp, og Obama leder med 130.000 stemmer. 

CNN erklærer nå Mitt Romney som vinner av South Carolina, en stat som regnes som
sikker republikansk. Ifølge valgdagsmålinger ligger det an til at Barack Obama
vinner den svært sentrale vippestaten Ohio. 

På valgdagsmålingene får Obama 51 prosent, mot 48 prosent til Romney. CNN kårer
Mitt Romney som vinner i West Virginia. Fjellstaten har fem valgmannstemmer. 

I North Carolina viser TV-kanalens valgdagsmålinger at det er dødt løp - 49
prosent mot 49 prosent. Svein Melby, forsker ved Senter for transatlantiske
studier, tror Obama vinner valget - med ett viktig forbehold. - Spørsmålet er om
de personene som har deltatt i meningsmålingene på delstatsnivå virkelig møter
opp i valglokalene, sier Melby. Den amerikanske befolkningen er mer etnisk,
sosialt og økonomisk differensiert enn i mange andre vestlige land. Det gjør det
vanskeligere for statistikerne å forutse om visse folkegrupper faktisk møter opp
i valglokalene eller ikke. Det kan også hende at hat og raseri mot Obama har
mobilisert enkelte velgergruppe på den ytre høyresiden - personer som vanligvis
ikke bryr seg med å stemme ved presidentvalg. 

- Vi skal ikke se bort i fra at republikanerne omsider har lyktes med å
mobilisere velgergrupper de ikke har klart å få ut av sofaen ved tidligere valg,
sier Melby. Klokken 01.30, norsk tid, stenger valglokalene i den viktige
vippestaten Ohio. Samtidig stenger lokalene i North Carolina, som republikanerne
håper å vinne tilbake fra demokretane, og West Virginia - som regnes som en
sikker republikansk stat. 

Totalt har de tre statene 38 valgmennstemmer. Nye tall fra Florida, når fem
prosent av stemmene er telt opp, viser ifølge CNN at situasjonen nå er 50
prosent mot 50 prosent. 

Romney leder med 712 stemmer. Fire prosent av stemmene er telt opp i Florida,
melder CNN. Foreløpig leder Obama med 55 prosent av de opptalte stemmene, mot 45
prosent til Romney. Florida har 29 valgmannstemmer, og hvis ikke Romney klarer å
vinne staten er løpet trolig kjørt. Men fortsatt er ikke alle stemmelokaler i
staten stengt, og det er altså kun fire prosent av stemmene som er telt. 

Obama vant Florida i 2008. Det kommer i natt norsk tid også meldinger om store
problemer med valgavviklingen i Florida. Ifølge CNN er køene så lange, at
delstatsmyndighetene vurderer å forlenge åpningstidene i valglokalene. 

I enkelte områder skal folk ha stått i opp mot ni timer i kø, melder CNN, og fem
timer, ifølge The Guardian. I Virginia viser valgdagsmålinger ifølge CNN dødt
løp mellom Obama og Romney - 49 prosent mot 49 prosent. TV-kanalen erklærer nå
at Obama trolig vinner Vermont, og Romney som vinner av Kentucky (8
valgmannstemmer). 

Også New York Times sine prognoser viser at Obama vinner Vermonts tre
valgmannstemmer. Klokken 01.00 stenger valglokalene i seks stater, som til
sammen har 60 av 538 valgmennstemmer. 

Statene er vippestatene Florida og Virginia, de tradisjonelt sikre republikanske
statene Georgia, Kentucky og South Carolina, og den antagelig sikre demokratiske
staten Vermont. Det er bare litt over én prosent av stemmene som er talt opp,
men New York Times har farget en blå ledelse til Barack Obama i vippestaten New
Hampshire. 

Akkurat nå har 65 prosent av de opptalte stemmene gått til Obama. Klokken 01.00
stenger valglokalene i seks stater, blant demt den viktige vippestaten Virginia.

Hvis Romney ikke klarer å vinne statens 13 valgmenn, er sjansene hans for å
vinne nøklene til Det hvite hus sterkt redusert. CNN har flere resultater fra
fra valgdagsmålinger. Nasjonalt sier 50 prosent at Mitt Romney er best skikket
til å håndtere økonomien, 47 prosent Obama. 

På spørsmålet om hvem som er mest i kontakt med folk som deg, svarer 52 prosent
Obama, 47 prosent Romney. Ifølge CNN vil man trolig ikke klare å kåre en vinner
i den svært viktige vippestaten Ohio før midnatt, lokal tid. Det er klokken
06.00 norsk tid. 

Ohio har 18 valgmennstemmer. De første resultatene begynner å komme inn fra
Indiana og Kentucky. Nå er det fortsatt svært få stemmer som er talt opp, men i
Indiana leder Mitt Romney i skrivende stund med 59,4 prosent, ifølge Huffington
Post. I Kentucky leder Romney med 69,2 prosent. 

Det er på forhånd ventet at Romney vil vinne begge stater. På Twitter har Arnold
Schwarzenegger lagt ut en oppfordring til å stemme. Og, som han skriver: 

For bonusinspirasjon, her er et bilde fra et av mine stolteste øyeblikk, dagen
jeg ble amerikansk statsborger. De første valgdagsmålingene er rett rundt
hjørnet. De viser at økonomien er det viktigste spørsmålet i dette valget for
amerikanerne. 

Av de som sa at økonomien var viktigst, pekte 40 prosent på arbeidsløshet og 30
prosent på priser som de viktigste sakene. CNN skal bruke de fargede lysene på
Empire State Building i New York til å vise hvem som vinner valget. Nå er den
rød (for republikanerne) på to sider, og blå (for demokratene) på to sider. 

Når TV-kanalen er klar til fastslå hvem som vinner valget, vil tårnet på den
ikoniske bygningen bli rødt eller blått. På Facebook oppfordrer Willie Nelson
alle å gjøre sin borgerplikt og stemme. Country-ikonet kommer fra Texas, som er
en solid republikansk stat, men bor på Hawaii - en stat demokratene etter alle
solemerker vinner. For de som ikke er klare for å stemme på verken Obama eller
Romney, foreslår Willie en tredje mulighet: Willie Nelson for president. 

Vi legger på Willies erkeamerikanske Heartland i spilllelisten. Leser Åsne H.
liker spillelisten vår. Hun foreslår å legge til Patti Smith-sangen Till
Victory. 

Det er jo dét det handler om her - å vinne. De første valgdagsmålingene blir
publisert midnatt norsk tid, fra statene Kentucky og Indiana. 

Begge statene regnes som sikre kort for republikanerne, selv om Obama vant
Indiana i 2008. NTB melder at over 35.000 samtaler er registert på en
telefonsentral der velgere kan melde fra om mulige uregelmessigheter. Klagene
har blant annet kommet fra Pennsylvania og Ohio, viktige vippestater. 

CNN melder nå om at en velger har varslet om at en stemmemaskin gjorde en stemme
til Obama om til en stemme til Romney. Medier over hele verden, men spesielt i
USA, selvsagt, kappes om å levere den lekreste grafikken om valget. Men denne
tar kanskje kaken: The New York Times' 512 veier til Det Hvite Hus er både
vakker og svært informativ. 

Kudos! Det er fire stater som blir interessante å følge med på på østkysten:
Virginia (13 valgmenn), North Carolina (15), New Hampshire (9) og Florida (29).
Mitt Romney må i realiteten vinne Florida, Virginia og North Carolina for å ha
en sjanse til å vinne. North Carolina er tradisjonelt en sterk republikansk
stat, men Obama klarte å vinne den i 2008. Nå mener de fleste analytikere at den
er en relativt sikker stat for Romney. Demografiske endringer i Virginia gjør at
staten er mer i spill enn tidligere. 

Det blir tøft for Romney å komme seg til 270 uten statens 13 valgmenn. BT følger
Obamas valgvake i Chicago med journalist Christina Pletten og fotograf Marita
Aarekol. Tidligere i dag traff teamet Kevin Wilmot, som stemte på Romney.
Republikanerne håper på høyt oppmøte fra sine egne, og at desillusjonerte
Obama-supportere ikke gidder å stemme. Vi er også i Washington DC. 

Der traff vi blant annet 71 år gamle Donna Jones, som har jobbet for gjenvalg
for Obama. De første resultatene ventes inn klokken 01.00 norsk tid. Blant disse
er den viktige vippestaten Virginia. Romney bør vinne denne statens 13
valgmannstemmer, skal han ha en sjanse til å bli president. Obama vant Virginia
i 2008, men flertallet stemte republikansk i valgene som Bush vant i 2000 og
2004. I år har det vært svært jevnt mellom kandidatene på målingene. 

Realclearpolitics.coms gjennomsnitt av siste meningsmålinger gir Obama en
ledelse på bare 0,3 prosent Denne valgnattspillelisten blir altså av det
eklektiske slaget. Signed, Sealed, Delivered var en hit for Obama i 2008, Bruce
Springsteen har spilt på valgmøter for Obama, mens Kid Rock har gått ut og
støttet Romney. Vi kommer ikke gjennom valgnatten uten å høre Star Spangled
Banner, her i Jimi Hendrix sin ikoniske versjon fra Woodstock. Vippestatene Ohio
og Virginia er - som dere kan høre - også representert her. Mange klager på
avviklingen av presidentvalget 

Valgoppslutningen blir avgjørende Musikkvalgene dine kan også røpe hva du
velger, ifølge Echo Nest, et firma som analyserer hvilken musikk folk hører på
på nett. Countryfans er som oftest republikanere, mens sjansen for at du stemmer
Obama hvis du liker Jay-Z er høy. Ikke akkurat sjokkerende, vil kanskje noen si.
Men metallfans er de vanskeligste å gjette hvordan stemmer, mener selskapet,
ifølge en artikkel på usnews.com. Hvis du liker band som Alice in Chains,
Marilyn Manson eller Pantera er det vanskelig å forutsi hvordan du stemmer. Men
hva med sanger som sender litt mixed signals, som det heter på nynorsk? Vi
starter derfor valgnattspillelisten i sidespalten med hiphop-låten Black
Republican. 

Send innspill til spillelisten til helge.svela@bt.no. Det er som kjent
førstemann til 270 som vinner. Det amerikanske valgsystemet er lagt opp som et
indirekte valg, der 538 valgmenn fordelt på de 50 statene (pluss Washington DC)
avgjør hvem som blir president. Det er mulig å vinne valget uten å få flest
stemmer, så lenge man vinner de rette statene. 

Her kan du lese mer om hvordan systemet fungerer, og hvordan noen få vippestater
kan avgjøre hvem som blir president. President Barack Obama har
favorittstempelet når vi nå går inn i valgnatten. Statistikkblogger Nate Silver
på Fivethirtyeight på New York Times mener Obama har 90,9 prosent sjanse til
gjenvalg, mens republikanerens kandidat Mitt Romney bare har 9,1 prosent sjanse
til å vinne, ifølge Silver. Men - som Silver selv er den første til å påpeke -
dette er å sammenlikne med når meteorologer sier at sjansene for sol er 90
prosent. 

Alle bergensere vet at det likevel kan komme regn. Velkommen til valgvake på
bt.no. Christian Lura har kjørt seg opp på kaffe og statistikk, og Helge O.
Svela har fått på seg boots og cowboy-skjorte. Vi kommer til å holde ut her til
det er klart hvem som vinner valget - med mindre vi får en Al Gore vs. George W.
Bush-situasjon som i 2000. 

Kompetent klisjémaraton 

Et vaklevorent korthus av hollywoodklisjeer som reddes av det franske
borgerskapets sans for stil Godt arbeid: Skuespillerne gjør en god jobb med å
gjøre rollefigurene sine til noe mer enn sjablongaktige representanter for ulike
samfunnssjikt. 

François Cluzet som Philippe (i rullestol) og Omar Sy som Driss. Philippe er en
søkkrik, middelaldrende hvit mann som er lam fra halsen og ned, og er derfor
avhengig av hjelp fra en rekke personer i hverdagen. Når han intervjuer søkere
på stillingen som pleieassistent møter han Driss, en svart mann fra en av Paris'
fattige forsteder. Driss er i utgangspunktet kun på jakt etter en underskrift
slik at han kan bevise at han aktivt søker arbeid og dermed kan fortsette å
motta trygd. I et innfall av dramaturgisk beleilig fordomsfrihet bestemmer
imidlertid Philippe seg for å gi den ubehøvlede unge mannen en sjanse, og dermed
er fundamentet lagt for et vennskap som er en garantert suksessoppskrift på
endeløse fornøyelige kulturforskjellsforviklinger. Og bare så det er sagt: «De
urørlige» er en film hvor en mann fra arbeiderklassen får borgerskapets
tilkneppede representanter til å danse klønete til svart amerikansk popmusikk
fra 70-tallet. Filmen skyr ingen klisjeer, og plottmessig er det lite som
skiller den fra en av de tidlige episodene av Will Smiths gamle TV-serie «The
Fresh Prince of Bel-Air». Som alltid i disse filmene er hovedbudskapet at
overklassen må roe ned det klassisk musikk- og abstrakt kunst-tullet sitt litt,
og heller begynne å diskutere sex og rocke ut til litt Earth, Wind and Fire.
Arbeiderklassen må på sin side innse verdien av ærlig arbeid, tilegne seg et
minstemål av manerer og lære seg navnet på et par kjente komponister. At «De
urørlige» på tross av dette har endt opp som noe i nærheten av et seriøst drama
skyldes først og fremst det sobre og stødige filmspråket. Med sine kjølige
bilder av trøstesløse høyblokker og vakre borgerlige residenser, skaper den et
inntrykk av tyngde som rett som det er får en til å glemme at det man ser på i
virkeligheten er kulturkræsjkomedie av simpleste sort. Skuespillerensemblet gjør
også en god jobb med å gjøre rollefigurene sine til noe mer enn sjablongaktige
representanter for ulike samfunnssjikt, og bidrar dermed til å bygge opp under
illusjonen om tyngde og seriøsitet. Særlig gjør François Cluzet - som er
uhyggelig lik Dustin Hoffman - en god innsats i rollen som Philippe. Dessuten
skal man aldri undervurdere franskmennenes komiske timing når det kommer til å
tømme en vits for ethvert snev av humor. Det at Driss er en av mange mørkhudede
franskmenn med opphav i landets forhenværende kolonier, gir «De urørlige» en
ekstra dimensjon som en kommentar til landets spente innenrikspolitiske
situasjon. Måten filmen i overført betydning fremstiller konflikten mellom den
franske overklassen og de fattige innvandrerne fra landets gamle afrikanske
besittelser som et spørsmål om fordommer og kulturforskjeller er i så måte intet
mindre enn fornærmende. At filmen er den nest mest innbringende franske filmen
noensinne, er derfor en gåte for undertegnede. Formodentlig skyldes det at den
er så skamløs i sin omfavnelse av feelgoodfilmens klisjeer at den selv for
franskmenn er umulig å ta på alvor som en politisk analogi. «De urørlige» er en
film som ikke burde fungere. Selv om den er basert på en sann historie, er den
så klisjepreget og forutsigbar at hvis man bare tenker seg om, vil man hele
tiden kunne forutse neste scene. Regissørenes bragd består i så måte av å ha
skapt en film som er såpass sjarmerende og godt laget at man på tross av bedre
vitende heller lar seg rive med enn å bli sittende og dvele ved dens mange
svakheter. 

Gangnam er Souls svar på SoHO 

Tempeletikette 

Tilbake i virkeligheten 

Spis! 

Seouls SoHo 

Gangnam er Seouls hippeste og mest eksklusive bydel. Gangnam er Seouls hippeste
og mest eksklusive bydel. Her finnes det koreanske SoHo, klinikker for plastisk
kirurgi, luksusshopping og barer. Og et 1200 år gammelt tempel som tilbyr
nybegynnerkurs i munketilværelsen. Bongeun-sa, er det største tempelet i Seoul.
Det koster ingenting å rusle rundt her, men hvis du blar opp 370 kroner kan du
sparke av deg skoene og leve som en munk i to dager. Vi slo til, og tok alt det
andre etterpå. Området rundt tempelet består av flere tilhørende bygg og en
liten skog, og er en fascinerende kontrast mot Gangnams eksklusive skyline, som
har poppet opp i løpet av de siste tiårene. Sør-Koreas økonomi har vokst
eksepsjonelt raskt og landet har gått fra å være et fattig, krigsherjet land til
det femtende rikeste i verden. - På 70-tallet var dette er jordbruksområde, og
da jeg var barn kunne jeg se kuer herfra, sier 42 år gamle Joo Suk Lee, som lå i
morens livmor da han besøkte tempelet for første gang. 

Siden har han vært her ukentlig. Etter å ha sjekket inn blir vi - en liten
gruppe turister og lokale nysgjerrigperer - utdelt oransje munkedrakter, og
deretter skolert i grunnleggende tempeletikette. Dette inkluderer blant annet at
en streng og smilende kvinne beslaglegger mobiltelefonene våre. Gangnam er blitt
et velkjent navn over hele verden, takket være den sørkoreanske popartisten Psy
og hans enorme hit "Gangnam Style". Musikkvideoen er på god vei til å runde 900
millioner visninger på YouTube, og er den mest sette. Et kvarter inne i det
første meditasjonskurset får vi kjeft fra en smilende munk, som med en høflig og
rolig tone gjør det klinkende klart at vi er her for å lære om meditasjon og
buddhisme, ikke for å slappe av. Skjerpings. Etter at tempellivets grunnleggende
prinsipper er jobbet inn deltar vi i en bønneseremoni, sammen med et dusin
munker og mange flere andre som har kommet for å ta en pause fra
stormeteropolens intense dagligliv. Ingen ser opp når vi vandrer inn, selv om vi
står ut av mengden med oransje klær og hvit hud, og her, midt i Sør-Koreas
Beverly Hills, kneler vi på mattene våre på veltrent vis mens koreansk sang
fyller tempelet. Morgenen etter ringes inn klokken fire, ved at to munker
dundrer løs på en enorm tromme som er langt større enn dem selv. 

Drønnene er mørke og dype, og mens Gangnams klubber begynner å stenge ølkranene,
langt der nede, står vi i høyden med munker og sammen praktiserer vi, for en
tid, et liv av en helt annen verden. Gangnam er blitt et velkjent navn over hele
verden, takket være den sørkoreanske popartisten Psy og hans enorme hit "Gangnam
Style". Musikkvideoen er på god vei til å runde 900 millioner visninger på
YouTube, og er den mest sette. Låten er et humoristisk oppgjør med Seouls rike,
pene og vellykkede, som viser seg frem i det eksklusive Gangnam-distriktet hvor
kvadratmeterprisen er skyhøy, luksusbiler suser rundt, og klubbenes dørvakter er
usedvanlig selektive. - Gangnam er den koreanske elitens tilholdssted, mange av
dem er vant til en livsstil som de fleste koreanere ikke kan ta seg råd til,
sier Soyoung Kim, 26, som vokste opp i utkanten av distriktet. Og kanskje
nettopp derfor er Gangnam et populært sted å tilbringe fritiden. 

- Folk kommer hit fra hele landet, for å henge ut, for å handle, spise og
drikke, sier Kim. Den spirituelle metthetsfølelsen er kanskje god etter
tempeloppholdet, men magen er tom og i grunnen ganske skuffet over det siste
døgnets hendelser. Et digert, helkoreansk måltid er derfor på sin plass. I
motsetning til japansk og kinesisk mat, er koreansk mat lite kjent
internasjonalt, og de fleste blir henrykt når de gjennomgår den kulinariske
vekkelsen som Seoul og Gangnam byr på. Maten her er fantastisk. Ett skritt
nærmere Nirvana: Bongeun-sa er et av flere templer i Sør-Korea som tilbyr
lynkurs i munketilværelsen. 

Vi flyttet inn og i to dager levde vi som buddhister. Bulgogi er en
tradisjonell, koreansk rett hvor kjøtt grilles midt på restaurantbordet du
sitter ved. Kjøttet dyppes etter hvert i den fantastiske sausen "ssamjang", og
blir ofte servert med andre dippformer, og noen ganger forskjellige salatblader,
som det er meningen at du skal pakke kjøttbitene inn i. Ris serveres ved siden,
og i flere små skåler serveres ymse tilbehør som varierer fra sted til sted og
kan være alt fra bittesmå fisk, potetpannekaker, miniomeletter og diverse typer
grønnsaker som for eksempel "kimchi", fermenterte kålbiter i rød, sterk saus.
Iblant er disse smårettene så gode at de sammen stjeler showet. Koreanere
drikker ofte "soju" når de spiser bulgogi - en fargeløs drikk som minner om en
mild vodka og serveres i små glass. 

Den ypperlige restauranten Bulgogi Brothers, like ved Gangnams T-banestasjon, er
likevel en av de få bulgogistedene som også har et godt utvalg av rødvin.
Garosu-gil, som betyr gaten med trær på koreansk, er Gangnams svar på SoHo og et
fint sted å rusle rundt. Utover kjente, internasjonale og dyre moteforhandlere
er Garosu-gil full av snertne, selvstendige designbutikker som selger retroklær,
kopper og asjetter, kosmetikk, kontorutstyr for hipstere, og hatter. Dette er
ikke det beste stedet for tradisjonell, koreansk mat, men er derimot ypperlig
for fusion, hvor kokkene kombinerer østlige og vestlige ideer. Japanske Unochubo
er et godt sted for middag, mens et søtt høydepunkt er kafeene som byr på
koreanske desserter med moderne vri, som for eksempel den lille, sjarmerende
kafeen W.E., som står for vest og øst. Her spiste vi "hotteok", tykke, koreanske
pannekaker som her hadde nøttefyll, og en spennende røde bønne-fondue med
riskaker. Siden dette kalles Seouls SoHo passer det å teste drikkevarene før en
tar kvelden. Risvinen "makgeolli" gjennomgår en slags renessanse i Seoul, og må
prøves. Chez Maak ligger like ved W.E. og er et populært sted for
makgeolli-cocktails som også serverer gode sideretter (mange barer forventer at
gjestene bestiller mat ved siden). Hvis øl, vin eller tradisjonelle drinker er
foretrukket så er det nok av vannhull i området. Koreanere tar seg gjerne en
drink og er nesten inne på topp-ti listen over årlig alkoholkonsum i verden,
hvor Norge er nr. 74, og du kan banne på at Gangnam fremdeles holder det gående
når munkene begynner å spille trommer, for det er også "Gangnam Style". Fører
omkom i Dakar Rally: Ullevålseter: - Forferdelig trist Sikkerhet først 

Twitter-melding 

Allerede på åpningsdagen søndag krevde Dakar Rally nok et liv. Den argentinske
motorsykkelføreren Jorge Martínez Boero omkom under Rally Dakars første dag.
Foto: Scanpix Pål Anders Ullevålseter deltar i årets Rally Dakar. 

Foto: Scanpix Den argentinske motorsykkelføreren Jorge Martínez Boero omkom. -
Det er selvsagt forferdelig trist at noe sånt skjer, og mine tanker går til hans
nærmeste. Det blir egentlig vanskelig å sette ord på det hele. Det er jo en
ulykke, men samtidig er det veldig sjeldent at to førere crasher. 

Det er stort sett kun mann og sykkel som går i bakken, så når noe sånt som dette
skjer er det ens egne sikkerhetsmarginer som er avgjørende. - Jeg har for min
del mine egne sikkerhetsmarginer å ta hensyn til og de er jeg trygge på. Det
blir derfor vanskelig å vurdere hvordan dette kunne ha skjedd med meg. Uansett,
tragisk at dette skjer og igjen, mine tanker går til hans nærmeste (Pål Anders
kjente ikke Boero personlig). Martinez Boero var uheldig og veltet og kolliderte
et stykke ut på den første etappen på 57 kilometer. Han pådro seg store skader.

Martinez ble raskt tatt under behandling og fløyet med helikopter til sykehuset
i Mar del Plata, men livet sto ikke til å redde. Argentineren var med i dette
prestisjetunge rallyet for annen gang. Han debuterte i 2011. «Jeg skal gi alt,
for jeg vet at det som ikke dreper deg, gjør deg sterkere», skrev Martinez Boero
på twitterkontoen sin lørdag kveld. Siden starten i 1979 har 25 deltakere
omkommet på grunn av ulykker i dette krevende rallyet. Norge har med Pål Anders
Ullevålseter fra Oslo. Han innledet den første etappen søndag på 11.-plass.
(NTB) 

Risikosport 

Frossent orkester i forrykende form. 

Video: Alice Bratshaug «Risikosport og utekonsert i Bergen, det er en og samme
ting, det» innledet en forfrossen Stian Carstensen den forrykende konsertkvelden
på Kaien med, mens røykmaskinene spydde forgjeves ut over den forblåste scenen,
og musikerne pustet varme inn nevene. Farmers Market har vært gjengangerne på
Norges jazzfestivaler i en årrekke, og dette var til og med andre året på rad at
de besøkte Nattjazz - men, det så ikke ut til at publikum hadde gått lei. De er
plateaktuelle i disse dager, og har høstet mye skryt for « Slav To The Rhythm »
- og spilte hovedsakelig materiale fra denne. Litt mer åttitalls
gitarheltestetikk å spore, men ellers en velkjent kombinasjon av hasardiøse,
hurtige balkanrytmer - og melodier, ispedd populærmusikalske medleyer i skjeve
taktarter og instrumentale fingerferdigheter av en annen verden. Carstensens
trekkspill låt like mye som et orgel denne gangen, og han vekslet mellom denne
og gitaren som en rastløs spellemann med kaffenerver. Gitarist Nils-Olav
Johansen viste nok en gang at han er Norges mest undervurderte gitarist, mens
Finn Guttormsen og Jarle Vespestad hadde en vanlig dag på jobben med sigg i
kjeften og null problemer med å holde takten, selv om tyngdepunktet endret seg
hvert andre sekund. Trifon Trifonov på saksofon var mer beskjeden med soloene
denne gang - kanskje grunnet et iskaldt horn, mens hans makker (som dessverre
ikke er å finne navnet på) gjorde opp dette ved å improvisere hele konserten
igjennom, med små livsnødvendige avbrekk for å puste. Det ble mange dansbare
rytmer i nitakt, og om du lurer på hva det er, kan du se for deg at du danser
lett brisen på brostein med stiletthæler, eller går ned en trapp og glemmer det
siste trinnet. Det ble gjort god humor ut av taktleken, og særlig når publikum
ble bedt om å klappe til musikken, viste Carstensen og co hvilke gode
entertainere de er. Kunsten å begrense seg bryr dette bandet seg lite om, og
etter en million noter med sylspiss lyd, begynte det å bli nok for slitne ører
og kalde kropper. Men det var god moro så lenge det varte. Risikosport og
Farmers Market - DET er samme ting, det. Pater Arnfinn Haram er død -Nådde det
personlige plan Prost for Bergen vest Usminket og ærlig 

Sender sin siste hilsen 

Haram døde av et hjerteinfarkt under en sykkeltur i Nordmarka i Oslo søndag. 

Siden september 2009 har Haram vært prior for dominikanerne i St. Dominikus
kloster i Oslo. - Pater Arnfinns bortgang er et stort tap, både for hans orden
og for hele Kirken i Norge, sier biskop Bernt Eidsvig i en artikkel om
dødsfallet på Den katolske kirke sin hjemmeside. - Arnfinn var en unik
personlighet. Ingen kunne som ham få folk både i tale og til å lytte. Han var
også en unik sjelesørger og skribent - og nådde folk på det personlige plan og i
media. 

Vi tenker i dag særlig på hans mor, bror, familie og kommunitet, og sørger
sammen med dem, fremholder Eidsvig. Pater Haram var i sin tid en markert prest i
Øygarden og Loddefjord, og ble utnevnt til prost for kirkene i Bergen vest. Han
fulgte også Børre Knudsen i opprøret mot abortloven og nektet å motta lønn. -
Jeg har en frihet til å være meg selv og kan bruke tiden til å lese og tenke.
Enkelheten hjelper meg til å fokusere på de virkelige verdier. Jeg er kritisk
til den norske materialismen. Norge som nasjon vralter som en feit 19-åring og
trenger en slankekur, fortalte Haram i et intervju med BT høsten 2008. Enkelte
ganger reiste han også inn til Bystasjonen og hentet ungdommer tilbake til
Loddefjord. - Menigheten var min familie. En prest er en far. Min fordel var at
jeg var enslig og kunne rykke ut om natten. Jeg så nok ikke alle, men livet
blant dem som sliter er bedre enn kontorlivet. Jeg sluttet å telle innbruddene i
leiligheten. 

Mer enn en gang var det blodspor på stuegulvet, sa Haram da. Haram vokste opp på
Sunnmøre, tok gymnaset i Tønsberg og studerte teologi i Oslo. 48 år gammel brøt
han med Den norske kirke for å bli katolikk, og etter et år som novise og tre år
med dype studier, ble han innviet til munk i Oslo i 2002. Han ble presteviet som
katolsk prest i 2003. Han har også skrevet fast i Klassekampen, og gitt ut flere
bøker. - Med Arnfinn Harams bortgang har norsk kristenhet mistet en av sine
skarpeste penner, og radikale røster. Han hadde en sjelden evne til å formulere
seg, det lød ofte som den vakreste musikk. 

Raust delte han eget levd liv, usminket og ærlig og kalte og lokket oss til en
mer helhjertet, radikal etterfølgelse av Kristus, skriver pastor og bibellærer
Bjørn Olav Hansen på sin personlige blogg. Etter at pater Harams død ble kjent i
kveld, har det strømmet til med hilsener på nettsamfunnet Twitter. Her er noen
av meldingene: «Pater Arnfin Haram var en av mine store forbilder på at det er
lov å tenke selv om man er troende. Norge er blitt fattigere." «Fikk akkurat den
triste nyheten at min kollega og venn fr Arnfinn Haram døde idag av et
hjerteinfarkt. Requiem aeternam dona eis, Domine." «Pater Arnfinn #Haram er død.
En bauta i norsk kristenliv er gått bort. Forfremmet til herligheten, som de
gamle sa." «Gjør meg uendelig trist. Takk for alle gode minner kjære venn." «RIP
Pater Arnfinn Haram. En interessant samtalepartner, en hjertelig og varm
personlighet" «Har fått vite at bror Arnfinn Haram er død. En av de fineste og
mest interessante menneskene jeg har fått gleden av å møte. Utrolig trist." «Ein
sjeldan mann er gått bort. Skal sakna pater Arnfinn Haram. Fryktlaus utfordrar
av storstraumen, mild hand på kinnet." «Mer enn noen annen knyttet han bånd
mellom Den katolske kirke og andre kristne i Norge. Hvil i fred, Arnfinn Haram."

Tusenvis kjører uten førerkort 

Sviende bot 

Ofte beruset 

Rett og slett farlig, sier UP-sjefen. I fjor ble det skrevet ut 13.500 bøter til
folk som kjørte bil uten å ha førerkort. 

Foto: Harald Wisløff Det ble skrevet ut over 13.500 bøter til folk som kjørte
bil uten å ha førerkort i fjor, viser tall P4 har hentet inn. - Det er mange
tusen der ute som kjører rundt på norske veier uten å ha hatt føreropplæring og
dermed ikke er sikre førere. 

Det er utrygt, utilfredsstillende og i mange sammenhenger rett og slett farlig,
sier sjefen for Utrykningspolitiet, Runar Karlsen, til kanalen. Manglende
førerkort fører til en sviende bot på 10.000 kroner. Neste gang man blir tatt,
øker boten, før straffen til slutt blir ubetinget fengsel. UP-sjefen sier de
fleste UP stanser som ikke har førerkort, blåser i at det er krav til å ha
gyldig førerkort. 

Ifølge UP er det også noen som blir tatt for å ha kjørt med feil førerkortklasse
- da har de gjerne kjørt et tyngre kjøretøy eller kjørt tilhenger de ikke har
tillatelse til å kjøre. Mange av dem som ikke har sertifikat, kjører også for
fort eller i beruset tilstand, forteller UP-sjefen. - Dette er svært graverende.
Det å ha førerkort er en av de viktigste forutsetningene for trafikksikkerhet
både for en selv og for andre i trafikken, sier Karlsen. Det er dessuten et
problem at de som blir tatt for å kjøre bil uten førerkort, ofte er raskt
tilbake på veien igjen. (©NTB) 

Her kan du gi full gass 

Blått til lyst 

Skal du på Europa-ferie? 

Ikke bare Autobahn 

Fristeder uten fartsgrense finnes fortsatt. Møtet med fri fart på Autobahn i
Tyskland er skremmende for noen og et kick for andre. Skal du kjøre her i
ferien, er et godt tips uansett aldri å slå leir i venstrefeltet. 

Foto: Ståle Frydenlund Mange miljøaktivister synes det er noe av det mest
motbydelige som finnes. Likevel finnes fortsatt en lang rekke
Autobahn-strekninger i Tyskland der man kan kjøre så fort man lyster, orker
eller evner, til tross for at den anbefalte fartsgrensen jevnt over er 130 km/t.
Rettigheten er under sterkt press, men enn så lenge er det lovlig. 

Et vanlig uttrykk blant tyskere som vil beholde fartsfriheten, er «fri fart for
frie borgere». I dag er det nesten 1.300 mil motorvei på kryss og tvers i
Tyskland. Det er nesten 40 ganger så mye som i Norge. Strekningene som hadde fri
fart i 2010, kan du se i dette kartet, markert i blått. Videre fargeforklaringer
og mer om de ulike begrensningene - på tysk - finner du her. Nettstedet som står
bak kartet opplyser om at det ikke er gjort senere oppdateringer. 

Derfor kan det ha skjedd endringer siden. Dersom du skulle finne på å kjøre
fortere enn både du og bilen er vant til her hjemme, er det uansett fornuftig å
ta visse forholdsregler. For det første er det standard å følge med i speilene
ofte. Befinner du deg i kjørefeltet ytterst til venstre, gjelder det ikke å
drømme seg bort - slik man ofte ser bilister gjør på motorveier her til lands.
Tyskere flest gjør ikke den feilen, av åpenbare årsaker: 

Det går sjelden lang tid før du har en Porsche 911 eller en Audi S8 ubehagelig
nær hekken. At det finnes andre strekninger med fri fart i Europa er trolig
mindre kjent. Disse veiene befinner seg på øya Isle of Man, i Irskesjøen. I
tettbygde strøk er det hastighetsbegrensninger, mens det på landeveier generelt
er nesten fritt frem. I klartekst betyr « nesten » at det lokale politiet slår
hardt ned det som på godt norsk kalles idiotkjøring, og at det ellers ikke er
noen begrensninger utover den enkeltes skjønn. På øya arrangeres hvert år det
både legendariske og halsbrekkende motorsykkelløpet Isle of Man TT. Får du et
kick av å kjøre på Autobahn? Bør fri fart snart være historie, eller bør det
fortsatt være lov? Debattér saken! 

Trente i seks uker - gikk ikke ned i vekt 

Overvektige 

Ingen vektnedgang 

Stor helsegevinst 

Bedre hverdag Bare en testgruppe fikk bedre O2-opptak da 26 overvektige begynte
å trene. 

Ingen av dem gikk ned i vekt. Liten effekt: Testpersonene som trente korte
intervaller på ti ganger ett minutt hadde ikke noen tydelig økning i
O2-opptaket, men presterte likevel bedre på tredemøllen etter seks uker
strening. 

Foto: Colourbox - Vi er litt overrasket over at ingen gikk ned i vekt. Det gir
en pekepinn på at kosthold er viktig for å gå ned i vekt, sier Frederic Solberg.
Sammen med Fredrik Hjulstad Bækkerud har han levert sin masteroppgave ved ed
K.G. Jebsen - Senter for hjertetrening ved Norges teknisk-naturvitenskapelige
universitet (NTNU) i Trondheim. I vinter har de satt 26 overvektige personer til
å trene på tre ulike måter. * En gruppe trente intervaller på 4X4. * En gruppe
trente ti kortintervaller på ett minutt. Testpersonene spurtet på tredemøllen og
hadde ett minutts pause mellom hver intervall. Disse gruppene varmet opp i 8 -
10 minutter og løp noen minutter for å få ned pulsen etter økten. Til sammen
varte hver økt i 30 - 40 minutter. * En tredje gjeng, som fungerte som
kontrollgruppe, løp 45 minutter ved 70 prosent av makspuls. 

De holdt altså et relativt rolig tempo godt under melkesyreterskel. De 26
personene som var med i forsøket trente tre ganger i uken i seks uker. I snitt
hadde de en BMI (kroppsmasseindeks) på 30. - De kom til oss på NTNU hver gang
for å løpe på tredemølle, forteller Bækkerud. Målet med denne studien var å se
hvor mye O2-opptaket (VO2 maks) økte blant deltakerne. Overraskende nok var det
bare de som trente 4X4 som kom fikk høyere opptak etter seks ukers trening. De
hadde i gjennomsnitt et O2-opptak på 31,9 ved oppstart. Etter seks uker var det
steget med 8,7 prosent. Da hadde gjengen et snitt på 34,7 i O2-opptak.
Testpersonene som trente korte intervaller på ett minutt hadde ikke noen tydelig
økning i O2-opptaket. - Dette forteller oss muligens at vi trenger lengre
intervaller for å trene hjertet. Hjertet må komme opp i et visst slagvolum når
man trener. 

Det klarer man trolig ikke på et minutt, sier Bækkerud. De så også på hvordan
skjelettmusklene reagerte når O2-opptaket skulle opp. - Vi undersøkte om
opptaket ble begrenset av hvor mye oksygen musklene klarer å bruke, men fant
ikke noe av betydning her, sier Bækkerud. Deltakerne var både kvinner og menn.
De hadde en gjennomsnittsalder på 43 år og ble veid og målt før og etter
treningsperioden. I løpet av de seks ukene skulle de leve og spise som vanlig.
Etterpå viste det seg at ikke noen av dem gått ned i vekt. - For oss var det
ikke særlig overraskende. Mange tror de skal gå ned mye i vekt av å bare trene,
men det er mange studier som viser at kostholdet er viktigere enn treningen,
sier Bækkerud. 

- Vi kan heller ikke utelukke at deltakerne begynte å spise mer fordi de startet
å trene, sier Solberg. Men han understreker at helsegevinsten er stor når man
øker O2-opptaket. - Det er mange fordeler med å komme i bedre form. Kondis er
viktigere enn vektnedgang, det viser flere studier de siste årene. Å være i god
form er kjempeviktig i et helseperspektiv, sier Bækkerud. Det ble ikke sjekket
om kroppssammensetningen hos deltakerne endret seg i løpet av de seks ukene. -
Det er en mulighet for at det har skjedd, slik at de har fått mer muskler og
mindre fett. 

Vi vet at kroppssammensetningen ofte endrer seg mens vekte holder seg i ro, sier
Bækkerud. Deltakerne opplevde selv at hverdagen ble bedre etter
treningsprosjektet. - De fortalte selv at dagligdags gjøremål ble lettere, at
det var lettere å gå opp trapper og slike ting, sier Bækkerud. Til tross for at
O2-opptaket ikke økte, så presterte alle bedre på tredemøllen etter seks uker.
Deltakerne ble testet ved at de løp så lenge de orket. Igjen var det de som
hadde trent intervaller på 4X4 som hadde størst økning i prestasjonene sine. De
presterte nesten 200 prosent bedre enn ved oppstart. De andre økte også
prestasjonene bra, men ikke så mye. 

Rekordbillig å kjøpe sydenboliger nå 

Bygde selv 

- Ikke kjøp nå 

Vurderer å rive 

Må be om hjelp 

Toroms luksus til 1,8 millioner 

- Prisene på ferieboliger halvert Boligprisene i Spania har falt 30 prosent, men
kommer til å falle mye mer, spår Nordeas sjeføkonom Steinar Juel. 

I Torrevieja venter Gunnar Kolås på riktig kjøpstidspunkt. Denne ferieboligen
ved Torrevieja er på 77 kvm og har prisantydning på 590.000 kroner, ifølge
megler Robert E. Larsen. 

Foto: Øystein Kløvstad Langberg De siste fire årene har Gunnar Kolås (60) leid
leilighet i den spanske kystbyen Torrevieja gjennom vinterhalvåret. - Jeg skal
inn på markedet i løpet av det neste året. Planen er å kjøpe noe helt
nedstrippet rett fra en bank og så pusse det opp selv. Da kan du gjøre virkelig
store kupp. Bare her i Torrevieja tar bankene daglig over leiligheter som
spanjoler ikke lenger har råd til å bo i, sier han. Ifølge Prognosesenteret har
40 000 norske husholdninger planer om å kjøpe feriebolig i utlandet i fremtiden.
4200 husholdninger kommer til å kjøpe i år. 

Få de siste bolignyhetene på Facebook! Sverre Myhrvold (68) fra Lillehammer har
hatt bolig i Torrevieja siden 1986 og har bodd permanent i Spania siden 2000.
Både han og Kolås mener prisene vil fortsette å falle i flere år til. - Det er
bare å se ut på gaten. Hele familier strømmer til søppelkassene for å plukke med
seg ting de trenger. Spania er fortsatt i krise, sier Myhrvold. I påsken i år
flyttet han og kona inn i et flunkende nytt hus som de har fått tegnet og bygget
akkurat som de vil, med heis, varmekabler og ekstra isolasjon i veggene for
vinterhalvåret. Huset har tre etasjer og er totalt på rundt 210 kvadratmeter. -
Jeg anbefaler ingen å bygge selv i Spania. 

Det er altfor mye byråkrati til at det er verdt det, sier han. Prisene i det
spanske boligmarkedet har falt 25 - 30 prosent siden toppen i 2007, men kommer
til å falle mye mer, spår Nordeas sjeføkonom, Steinar Juel. I en makroanalyse
han presenterte i forrige uke, spår Juel og hans kolleger at Spania vil slite
mer enn de tidligere har antatt. - Hestekuren begynner å virke, og eksporten
vokser. Men boligmarkedet i Spania vil ligge nede i mange år ennå. Det kommer
til å gå et tiår før boligprisene i Spania begynner å stabilisere seg, sier
Juel. - Men først vil boligprisene vil falle enda mer? - Ja, de skal ned 20 - 25
prosent til, mener vi. Deretter vil det ligge svakt i mange år, og vi må nok
langt inn på 2020-tallet før vi ser de høye nivåene igjen, sier Juel. Har du
kjøpt bolig i utlandet med feil og mangler? Eller har du blitt lurt av uærlige
utbyggere? 

Send oss tips om din historie! Spanske banker har overtatt store mengder boliger
og boligprosjekter etter at salgene er uteblitt og lånene misligholdt. Mange
boligprosjekter er stanset i påvente av at bankene får solgt unna boligene. -
Hvorfor tror du prisene skal falle mer? - Frem til i vår var det, ifølge
rapporter vi har mottatt, slik at hvis man kjøpte bolig av en bank, var det ikke
mulig å diskutere pris. De ville ikke gi noen rabatt. Kjøpte man av en spanjol
eller engelskmann, var det imidlertid mulig å få rabatt. Nå vil imidlertid
bankene også begynne å innse at de må gi rabatter for i det hele tatt få solgt.

En alternativ løsning er å rive, og det snakkes nå om å rive halvferdige,
usolgte boligprosjekter, sier Juel. Nordeas økonomer har med bakgrunn i dette
nedjustert vekstutsiktene for Spania i 2012 og 2013. - I løpet av noen få
måneder venter vi at Spania vil be om hjelp fra krisefondene og Den europeiske
sentralbanken. Italia kan også følge etter mot slutten av året, skriver Nordea i
rapporten. Spanske banker har anslagsvis 184 milliarder euro i problemheftede
boliglån og -investeringer som følge av kollapsen i landets eiendomsmarked i
2008, ifølge Washington Post. 

De øvrige 16 eurolandene har satt til side penger i et krisefond for å hjelpe
spanske långivere i trøbbel. Sparebanken Cajamar har, til tross for
prisreduksjoner på opp til 60 prosent, bare klart å selge halvparten av
leilighetene i et luksusprosjekt på Costa del Sol, ikke langt fra Malaga, skrev
nyhetsbyrået AFP før helgen. Sparebanken overtok komplekset med godt over 100
leiligheter i fjor, i forbindelse med en gjeldsavtale med utvikleren av
prosjektet. - Nå, med oss som eiere, har prisene falt mye sammenlignet med
prisene utvikleren forlagte, sier Joaquin Luque, ansvarlig for bankens
eiendomsportefølje, til AFP. Norske Gunnar Kolås som leier i Torrevieja mener
tiden for å kjøpe nærmer seg, selv om han ikke har det travelt. 

- Det er helt klart kjøpers marked, sier Kolås. Norske Robert E. Larsen i Rosa
Mediterranean Houses har vært megler i Torrevieja-området siden 1987 og kjenner
markedet godt. Han anslår at prisene på ferieboliger i regionen har falt med 50
prosent siden toppen i 2006. - Det er ingen tvil om at flere nordmenn har råd
til leilighet i Spania nå enn før krisen. Den gunstige eurokursen spiller jo
også en viktig rolle, sier han. I går formiddag måtte man betale 7,40 kroner for
en euro, men kursen har i løpet av de siste ukene vært helt nede i 7,27. For tre
år siden var den til sammenligning 8,58. - Det er vanskelig å si hvordan prisene
og euroen vil utvikle seg videre, det avhenger også av faktorer utenfor Spania,
men det er ingen tvil om at det er kjøpers marked nå, sier Larsen. For salg har
han blant annet en 70 kvadratmeter stor leilighet i La Florida på Orihuela Costa
like ved Torrevieja. Ferieboligen som i 2006 kostet rundt 136 000 euro, har nå
prisantydning på 79 900 euro eller rundt 590 000 kroner. - Jeg tror mye av
prisfallet på ferieboliger allerede har skjedd. Dette markedet skiller seg fra
boligmarkedet lengre inn i landet og i de store byene. I vår region har vi få av
de store, bankeide spøkelsesprosjektene som man ser andre steder i Spania, sier
Larsen. 

Paven benåder trolig tyveridømt butler 

Agent for Den hellige ånd 

- Sammensvergelse 

Pave Benedikt XVI kommer trolig til å benåde sin tidligere butler, som er dømt
til fengsel for omfattende tyveri av pavens brev og dokumenter. Det opplyser
fader Frederico Lombardi, talsmann for paven. Paolo Gabriele ble lørdag dømt til
fengsel i 18 måneder etter å ha blitt kjent skyldig i å ha stjålet over 1.000
sensitive dokumenter som paven ville ha tilintetgjort. Fordi Vatikanstaten ikke
har et eget fengsel, kommer Gabriele til å sone det han eventuelt må av dommen
som husarrest i leiligheten sin i Vatikanet. Eksbutleren ble arrestert i mai i
år, og var tiltalt for å ha stjålet dokumenter fra pavens skrivebord, kopiert
dem og gitt kopiene videre til journalister. Saken har gått under tilnavnet «
Vatileaks » . Før dommen falt, erklærte Gabriele at han ikke var en tyv, men
hadde tatt dokumentene av «kjærlighet til kirken og paven». Dommen var mildere
enn aktors påstand om tre års fengsel. Dommeren tok heller ikke hensyn til
Gabrieles forsvarer, som krevde frifinnelse av sin klient. 

Dommeren slo imidlertid fast at ingenting tyder på at Gabriele hadde
medsammensvorne, men handlet alene. Under etterforskningen skal Gabriele ha
forklart at han så på seg selv som «en agent for Den hellige ånd». Han ville
hjelpe paven og gjøre det offentlig kjent at Benedikt kjempet hardt mot
korrupsjon og karrierejag blant toppfolk i Vatikanet. Under en razzia hjemme hos
Gabriele fant etterforskere tre gaver som var gitt til paven personlig: En sjekk
på 100.000 euro (vel 740.000 kroner), en gullklump og en antikk utgave av den
romerske dikteren Vergils « Æneiden » . Gabriele sa han bare «tok vare på»
gavene. Han har skrevet et personlig brev der han ber om tilgivelse fra paven,
som skal være dypt såret over tyveriene. 

- De ble begått av en person paven trodde han kjente godt, som han var glad i og
hadde respekt for, sier en talsmann for Vatikanet. Flere medier har spekulert på
om det kan ligge en bredere sammensvergelse bak lekkasjene av pavens dokumenter,
uten at noen har klart å bevise det. Saken mot Gabriele er likevel pinlig for
Vatikanet og kommer svært ubeleilig for pave Benedikt. Paven forbereder et
viktig møte med katolske biskoper, han vurderer en rekke kanoniseringer
(helgenkåringer) og arbeider med planer for Troens år, som innledes senere denne
måneden. Gabriele ble også dømt til å betale saksomkostningene. 

Stor ståhei for fenalår 

Stilte opp tre og en halv time for tidlig 

Koster vanligvis over 500 kroner 

Skynder seg frem 

- Blir nok stående Utenfor sto bilene parkert i hytt og pine. 

Inne var temperaturen høy. - Noen må ringe politiet og be dem bøtelegge alle som
ikke pleier å handle her, sier en irritert stamkunde. Hun har stilt seg opp i
køen på Spar Bønes for å sikre seg et fenalår til en krone. Men hun var for sent
ute, og har ikke kølapp. - Så da får jeg sikkert ikke. 

Men det hjelper ikke hvis du får fenalår til en krone og parkeringsbot på 500,
sier hun. Svært mange hadde fått med seg dagens tilbud. Innerst i butikken sto
folk tett i tett, og det var nærmest umulig å bevege seg for dem som var der for
å handle mat. De aller første stilte seg opp allerede klokken 14.30, tre og en
halv time før salget av fenalårene begynte. - Vi trodde det ville bli så mye
folk, så vi tenkte at vi måtte være tidlig ute, sier Fredrik Johannessen (65) og
Rigmor Erenstsen (79). De to hadde sikret seg kølappen med nummer 1 på. Fra
klokken 16 begynte det å strømme på med folk som ville sikre seg nesten gratis
fenalår før jul. 

- Vi har vært her alene lenge, men vi har hatt det kjekt, sier Johannessen. De
skryter av underholdningen til kjøpmann og butikksjef Per Erik Landsvik. Han har
paller med 200 fenalår stående på kjølerommet, og synes det er stas å ha
butikken full av folk. - Jeg ville lage litt action. Det er bra med litt show og
rock n'roll i hverdagen, sier han. - Men disse fenalårene selger du vel med tap?
- Vanligvis koster fenalår mellom 500 og 600 kroner, så differansen blir stor,
svarer butikksjefen. - Er det verdt det? - Ja, når du ser ut over gjengen her,
så. 

Det er kjempegøy. Presis klokken 18 stiller han seg opp på en bruskasse. - Hallo
alle sammen, nå begynner showet, roper han så høyt han kan, og begynner å lese
opp tall i en rasende fart. En etter en skynder kundene seg frem for å sikre seg
fenalåret de har ventet på. - Husk å kjøpe rømme, kringle, øl og akevitt til,
oppfordrer kjøpmannen. 

I fjor ble butikken hans kåret til Bergens Beste Nærbutikk. Kunde nummer 199 ser
ned på lappen sin. - Jeg blir nok stående her en stund, sier hun. - Men fenalår
skal du ha? - Når jeg først har stått her så lenge må jeg jo få meg et fenalår.

De største forretningstabbene i 2011 

- Kan tape millioner 

Holdningsendringer er alvorlig 

Telenors mangelfulle dekning 

Tines smørtabbe 

Adeccos vikarblemme 

Nordeas investeringer i atomvåpenproduksjon 

Korrupsjonsskandalen i Unibuss 

Troms Krafts manglende tilsyn med datterselskapet 

T-banekluss i Oslo kommune 

Stabæks økonomi 

Johannes Lunde-konkursene 

Nøkkelhulltabben til Geelmuyden.Kiese 

Flere virksomheter måtte unnskylde seg i året som gikk. Noen bedrifter og
virksomheter håper nok at 2011s hendelser skal gå i glemmeboken. 

Ifølge professor i markedsføring ved Handelshøyskolen BI, Tor W. Andreassen, så
kan de glede seg over at konsumentene har kort hukommelse. - Som regel vil
konsumentene bare straffe virksomheten i noen uker, så vil hverdagen komme
tilbake og de går tilbake til normalt konsum. Det betyr likevel at bedriftene
kan tape millioner i perioden, sier han. Det er to måter virksomheter kan tape
omdømme på: enten ved at de gjør noe dumt som signaliserer at de ikke har
kontroll på virksomheten eller ved at ledelsen gjør noe dumt. - Når bedriften
dummer seg ut så rammer det hardere og lengre enn hvis ledelsen gjør noe dumt. 

Forbrukeren skiller mellom ledelsens enkeltavgjørelser og hva bedriften gjør,
sier Andreassen. Ifølge professoren, er det et emosjonelt aspekt rundt
merkenavn. Det verste en bedrift kan oppleve er at holdningene til bedriften
endrer seg negativt. - Holdninger er en langsiktig faktor. Det skal som regel
ganske mye til før det skjer holdningsendringer. Virksomheten må som regel gjøre
gjentatte feil. Men skjer det, så vil de miste sin markedsposisjon. Det kan være
kroken på døren, sier han. Virksomhetene kan ikke bare straffes av forbrukerne,
men også av samarbeidspartnerne og det kan ofte svi mer økonomisk. - Andre
virksomheter viser handlekraft ved å bryte kontrakter for å vise at de ikke vil
assosieres med selskapet. Kostnadene ved å miste en bedriftskunde kan være
formidable. 

Her er ti eksempler på virksomheter som har tabbet seg ut i 2011: Både 23. mai,
10. juni og 17. juni hadde Telenor problemer med mobilnettet sitt, som førte til
at kunder landet over ikke fikk kommunisert. Over tre millioner kunder ble
rammet. Det skulle vise seg å bli den verste svikten i mobilnettet noensinne.
Det tok nesten halvannen måned før Telenor identifiserte årsaken. Telenors
rapport viste at en feil i nettet førte til en mobil « storm » mellom de mobile
serverne. Store delen av problemet lå i en dataserver i Oslo. Da programmererne
restartet serveren ble det liv i mobilnettet igjen. Men teleselskapet opplevde
ikke kundeflukt som følge av mobiltrøbbelet. - Dette er første gang Telenor har
hatt en slik dramatisk hendelse, og derfor tror jeg konsumentene bare vil se på
det som en hump i veien. Men for myndighetene er det annerledes ettersom det
dreier seg en samfunnsaktør som skal sikre at folk får tak i redningstjenestene
osv 

Derfor vil de trolig ha et mer kritisk blikk på bedriften fremover, sier
Andreassen. 20. oktober skrev Trønder-Avisa det første avisoppslaget om mangel
på Tine-produkter i butikkhyllene. Tine så på det tidspunktet ikke så alvorlig
på problemet. Først i slutten av november oppfordret Tine Statens
landbruksforvaltning til å redusere tollsatsen på smør. Tine ba også Landbruks-
og matdepartementet om å gi fritak for overproduksjonsavgiften ut kvoteåret
2011. De fikk viljen sin til mars neste år, men departementet svarte også at de
mente Tine kunne sett problemet allerede i sommer. Tines markedsregulatorrolle
innebærer at de plikter å ta imot all melk de blir tilbudt av norske bønder. De
har samtidig en forsyningsplikt de skal levere meierivarer til andre aktører,
samt sørge for at alle forbrukere får tilgang til smør og andre melkeprodukter
til en « tilnærmet » lik pris over hele landet. Smørmangelen ført til at flere
har stilt spørsmålstegn ved Tines dobbeltrolle som komersiell aktør og
markedsregulator. Forskere og butikkkjeder har tatt til orde for at rollene bør
skilles som følge av smørtabben. - Her begynner vi å ane et mønster. Først var
det boikotten av konkurrenten Synnøve Finden og nå dette. Vi ser en monopolaktør
som misbruker sin markedsmakt. Dersom det kommer flere eksempler så kan det føre
til holdningsendringer blant konsumentene. 

Og det har allerede ført til at myndighetene har et mer kritisk blikk på
virksomheten, sier Andreassen. Adecco innrømmer å ha drevet ulovlig ved alle
sykehjemmene sine. Ansatte ved sykehjemmene som selskapet driver, har heller
ikke fått overtidsbetalt selv om de har jobbet i opptil 84 timer i uka. Ansatte
som jobbet ved sykehjem som tidligere ble drevet av vikarbyrået Adecco får store
summer etterbetalt for overtidsjobbing. Ifølge NRK, er det minst 120 ansatte som
får utbetalt totalt 10 millioner kroner. Enkelte ansatte får summer på rundt
300.000 kroner. Avsløringen førte til at Adecco mistet kontrakten med Oslo
kommune om drift av sykehjem. - I Adecco ble avdekket en organisasjonskultur som
vitner om et dårlig drevet selskap. 

Når det kommer til fornyelsen av selskapets kontrakter så vil man se om det er
armageddon eller solskinn, sier Andreassen. Det ble i oktober kjent at Nordea,
som eneste bank i Norge, investerte i selskaper som leverer komponenter til
atomvåpen. Det fikk ungdommene i Røde Kors til å aksjonere mot det de mener er
en «total ansvarsfraskrivelse» av banken. Foran ni filialer landet over delte de
ut løpeblader og oppfordret Nordea-kundene til å bytte bank. Nordea forsvarte
først investeringene ved å henvise til at det ikke finnes noen internasjonal
konvensjon mot produksjonen av atomvåpen. Men 48 timer etter at de hadde
forsvart investeringene, så snudde banken. - Dette resonnerer dårlig i
samfunnets basstrenger. Normen i samfunnet i Norge er at investeringene bør være
etiske. Her ser vi en bedrift som snublet. Håndteringen av blemmen var ikke god
nok. 

Men det har nok ikke ført til noen kundeflukt ettersom svært få nordmenn bytter
bank, sier Andreassen. Unibuss-direktøren Helge Leite fikk sparken etter
korrupsjonsavsløringer. Leite har i avhør erkjent deler av siktelsen. Han
mistenkes blant annet for å ha brukt selskapets penger til å pusse opp sin
enebolig på Grefsen i Oslo. Det var i midten av september at politiet pågrep en
Unibuss-sjef og to andre personer og siktet dem for korrupsjon i tilknytning til
Unibuss, som er Oslos kommunale busselskap. I ettertid er ytterligere tre
personer siktet, blant annet administrerende direktør Helge Leite. Tidligere
Unibuss-ansatte i lederstillinger er blant annet siktet for å ha tatt imot
bestikkelser på til sammen over fire millioner kroner fra den tyske
bussprodusenten MAN. Som følge av korrupsjonssaker så er Unibuss ekskludert fra
anbudskonkurransen om busstjenester i Oslo vest. - Her er det ikke bare en
leder, men en ledergruppe som har en ukultur. Dette vitner om at det kan være
toppen av et isfjell. 

Det er viktig at styret viser at de virkelig tar tak i dette problemet, sier
Andreassen. Troms Kraft politianmeldte sitt svenske datterselskap Kraft & Kultur
for manipulering med regnskapet. Det ble avdekket vesentlige feil i regnskapet i
en intern kontroll. Avviket antas å kunne utgjøre inntil 1,5 milliarder kroner
før eventuelle skatteeffekter. Ifølge Nordlys skal det dreie seg om
inntektsmanipulasjon, der inntektene i det svenske selskapet er satt altfor høyt
i flere år. Administrerende direktør Boris Benulic i Kraft & Kultur gikk av som
følge av avsløringen. Benulic sa senere til Aftenposten.no at han mener at
ledelsen i selskapet holder tilbake informasjon fra politiet. Saken er under
etterforskning av Ekobrottsmyndigheten (svenske Økokrim). I 2010 ble Troms Kraft
sterkt kritisert for å ha bidratt meg penger til et energiprosjekt ledet av
Senterpartiet. - Inntrykket jeg sitter igjen med er at ledelsen ikke har våknet
opp til hvordan det er å drive et profesjonelt selskap. 

De har hatt monopol og nå er de en markedsaktør, og foreløpig har de ikke taklet
det godt nok, sier Andreassen. T-banevogner kjøpt i 1994 for 240 millioner som
var ment å vare i 20 år, ble solgt som vrakpant i 2011 for én million. Vognene
var rett og slett av for dårlig kvalitet. I tillegg ble det kjent at Oslo
kommune leier ut vogner til seg selv for 13 millioner i året. Oslo Vognselskap
anskaffer og eier T-banevogner og trikker, som leies ut til kollektivtrafikken i
Osloregionen. Selskapet har syv ansatte. utgiftene for administrasjonen kom i
fjor opp i 13 millioner kroner. Regnskapstall viser dessuten at organisasjonen
har brukt nærmere ti millioner kroner på konsulenter siden 2007. I et internt
notat fra ledelsen i Kolletivtransportproduksjon AS står det blant annet om
administrasjonskostnaden: «Dette utgjør en fullstendig unødvendig kostnad for
kollektivtrafikken i Oslo.» Samferdselsbyråd Ola Elvestuen (V) sier at han er
klar over til det han omtaler som «uenigheter om vognselskapets rolle». Han
mener at det er nødvendig å se på hvordan selskapene fungerer sammen. Som om
ikke dette var nok så har Ruter fortsatt slitt med det nye elektroniske
billettsystemet. Blant annet har kunder slitt med å validere kortene sine. - Det
bekrefter fordommene mot offentlig sektor og en generell inkompetanse i
prosjektledelse. 

Dette kan ramme virksomhetens evne til å tiltrekke seg kompetent arbeidskraft,
sier Andreassen. De økonomiske problemene i fotballklubben Stabæk førte i
november til at det var over og ut for lagets toårige historie med Telenor Arena
som hjemmebane. Etter krangel om leiepriser ble resultatet var at klubben måtte
tilbake til det nedslitte Nadderud-anlegget. Like etter mottok flere av
spillerne oppsigelsesbrev som følge av den vanskelige økonomiske situasjonen.
Bedre ble ikke klubbens omdømme da Asker og Bærum politidistrikt startet
etterforskning av den såkalte overgangssaken rundt Veigar Páll Gunnarsson, noe
som endte med siktelser mot tre personer i Stabæks ledelse og styre. - Jeg tror
dette er gode mennesker som har snublet i sin egne skolisser. De drømte om
voldsomme satsinger, men har tatt dårlige økonomisk beslutninger og har drevet
med kreativ bokføring. Dette viser et amatørisk lederskap. Fotball er en
merkevare. Her er Stabæks merkenavn brutt ned. 

Hvem vil sponse dem videre nå? undrer Andreassen. I løpet av vinteren 2011
begynte selskapene i imperiet til den Stavanger-baserte forretningsmannen
Johannes Lunde å vakle faretruende, etter lang tids økonomiske problemer
kjølvannet av finanskrisen. Da Johs Lunde Marine Group ble erklært konkurs 31.
januar utløse det en dominoeffekt som dro med seg 70 selskaper innen eiendom,
transport og andre virksomheter i Lunde-systemet. I april ble Lunde erklært
personlig konkurs, og kravene fra kreditorene vokste til over 1,8 milliarder
kroner. I september ble Lunde pågrepet og siktet for grov økonomisk kriminalitet
og underslag. - I oppgangstider er det plass til alle typer bedrifter. I
nedgangstider er det bare kremen som står igjen. 

Lunde var ikke blant dem, mener Andreassen. Siden høsten 2010 har
Helsedirektoratet samarbeidet med kommunikasjonsbyrået i lanseringen av
kampanjen for matvarer merket med « Nøkkelhull » . Våren 2011 ble det kjent for
Helsedirektoratet at GK også jobbet for lavpriskjeden Kiwis kampanje om å fjerne
moms på alle nøkkelhull-produktene. Helsedirektoratet valgte derfor å bryte
kontakten med PR-byrået. Helsedirektoratet ønsker å ha et like godt samarbeid
med alle kjedene Ingen aktører skal sitte med en usikkerhet knyttet til om alle
har den samme posisjonen som samarbeidspartner. - I bedriftsmarkedet må man
handle resolutt. Det var en rasjonell handling å trekke seg for
Helsedirektoratet. Her har Geelmuynden.Kiese gjort en amatørisk feil. Jeg
skjønner ikke hvordan de har kommet i en sånn situasjon. Det minner mest om en
russefest, sier Andreassen. 

- Blindleia har hatt sin storhetstid 

Totimersgrense 

Mystisk status 

Hytter for 1,3 milliarder 

- Rogalendinger bor gjerne tett 

Hytter for 600-700 millioner kroner ligger til salgs i den sørlandske
skjærgården. Rikmannshyttene ligger tett langs Blindleia ved Lillesand. Flere av
landets rikeste har kjøpt tomter og hytter i millionklassen i dette området.
Foto: 

Arkivfoto: Håkon Mosvold Larsen / SCANPIX Om du har en 10-15 millioner til overs
kan denne lekre eiendommen midt i Blindleia utenfor Lillesand bli din. Foto: 

Arkivfoto: Håkon Mosvold Larsen / SCANPIX Eiendomsmegler Andreas Jølstad i
ABCenter Fritid tror det blir tyngre å selge i populære Blindleia i Lillesand på
Sørlandet. - Blindleia blir litt langt unna for en del mennesker. Vi merker økt
interesse for Kragerø, Risør og Tvedestrand. Det er en del kortere vei for dem
som bor rundt Oslo, sier Andreas Jølstad i ABCenter Fritid til fvn.no. Han peker
likevel på at det er et skille mellom « gamle » og « nye » penger. De etablerte
foretrekker fortsatt den attraktive kystlinjen mellom Lillesand og Kristiansand,
der Blindleia inngår. 

Folk med litt ferskere penger ser mer på reiseavstand. En fersk undersøkelse på
Vestlandet sier at to timers reisevei er en grense mange setter. Vil ha kort
reiseavstand til hytta - Vi hadde nylig møte med en rekke fritidsmeglere i
Kragerø. Gjennomgangsmelodien var at markedet etterspør tilgjengelighet og god
standard, sier Jølstad. Han sier at Blindleia kan bli litt langt unna. -
Blindleia har hatt sin storhetstid. Den er kanskje litt på hell, sier han til
fvn.no. Jølstad sier likevel at han har god tro på salg av hytter i strandkanten
i år. Han har allerede hatt et svært attraktivt salg, men har fått pålegg om
taushet fra kjøper og selger. - Det virker som det er god bevegelse, sier
Jølstad og viser fram en hytte til 9,5 millioner i Søgne. 

En uke etter den ble annonsert på Finn.no har det vært flere interesserte. Selv
om det er rekordstort tilbud av hytter ved sjøen, tror ikke ekspert på
fritidsboliger, Bjørn Erik Øye, at prisene vil falle på de mest attraktive
stedene langs Sørlandskysten. Han støtter ikke spådommene som sier at Blindleia
er over toppen. Sier du at du har hytte i Blindleia, så trenger du ikke si noe
mer. Alle vet da at du har mange penger eller at familien har hatt stedet i lang
tid - Blindleia har den mystiske statusen over seg. De riktige menneskene har
hytte der. Sier du at du har hytte i Blindleia, så trenger du ikke si noe mer.
Det kommer ikke noen oppfølgingsspørsmål. Alle vet da at du har mange penger
eller at familien har hatt stedet i lang tid, sier Øye. - Jeg er enig i at flere
og flere ser på reiseavstand. 

Men for Blindleia kompenserer statusen, sier Øye. Ved sesongstart for
hyttemarkedet i skjærgården ligger det nær 200 fritidsboliger til salgs sjønært
på Sørlandet. Verdien er til sammen rundt 600 millioner kroner, eller tre
millioner i snitt. Like over påske kommer også 50 leiligheter på Rosfjord brygge
for salgt, med en pris fra 2,5 millioner kroner. For halvannen måned siden skrev
Fædrelandsvennen at det på fjellet i landsdelen er hytter til salgs for samme
sum. Totalt er det 570 fritidsboliger til salgs for 1,3 milliarder kroner i
landsdelen. - En del mennesker vil oppleve at hytta ikke er like mye verd som de
tror. Likevel tror jeg ikke på et stort prisfall. Norsk økonomi går så det
suser, og det blir flere rike. En hytte ved sjøen står svært sterkt i folks
bevissthet. Får de tilgang på penger, så realiserer de gjerne drømmen, sier
Bjørn Erik Øye. Det dyreste drømmeobjektet på Sørlandet akkurat nå er en hytte i
nettopp Blindleia. 350 meter strandlinje hører med til hytta på Støa i Kosvik.
Prislappen er på 15 millioner kroner. Riktignok finnes det dyrere for salg, men
de inneholder flere boenheter. - Det kom bud på 12 millioner kroner i fjor, men
det holder ikke. 

I hvert fall ikke ennå, sier eiendomsmegler Synnøve Nyhagen i Eie. I de vestlige
delene av Sørlandet popper det stadig opp nye hyttefelt med felles strand. - Det
er et annet marked enn Blindleia. 80 - 90 prosent går til rogalendinger. Det er
kort kjøreavstand, og det passer bra for helgeturer, sier eiendomsmegler Audun
Remesvik i Eiendomsmegler 1. Spesielt i Lindesnes og Lyngdal er det svært mange
fritidsboliger for salg. I Lindesnes er det 37 enheter for salg, i Lyngdal 27.
Flere av dem inneholder mange enheter, slik at det reelle tallet er høyere. I
Lindesnes er det leiligheter og hyttefelt blant annet på Båly, Øksnevik, Njerve,
Lillehavn, Underøy, Furuholmen, Lussevika og Åvik. I Lyngdal åpner salget av 65
tomter og første trinn av 80 leiligheter ved Rosfjord like etter påske. - Det
ser ut som rogalendingene er mer sosiale. De bor gjerne tett. Selv om hyttene
ligger nær hverandre, er de gjerne utformet slik at det ikke er så mye innsyn,
sier Remesvik. Han sier at salget for disse typene fritidsboliger allerede er
godt i gang denne sesongen. 

Heavyrockens Elvis Presley 

Djevelen ved sengen 

Arbeiderklassens musikk 

Ned i kjelleren 

Vår alles kompis 

Parodiert og respektert 

Ozzy Osbourne er et ikon man både kan le av og like, skriver Knut Schreiner.
Mørkets prins: Ozzy Osbourne spiller på Koengen 29. mai. Foto: Uselei Marcelino,
Reuters 

Knut Schreiner skriver fast om musikk i BT. Det er ikke en John Lennon, Mick
Jagger eller Brian Wilson som inntar scenen på Koengen 29. mai. Men når det
gjelder rockehistorisk betydning og ikke minst popularitet, kan knapt kveldens
stjerne, Ozzy Osbourne, overvurderes. John Michael Osbourne vokste opp som en av
seks søsken i en arbeiderklassefamilie. Som dyslektiker falt han tidlig utenfor
det britiske utdanningssystemet. Allerede i tenårene fikk han sin første
tatovering - kallenavnet « Ozzy », som han tatoverte selv med synål og blekk på
knokene. Da han startet sitt første band sammen med Geezer Butler, hadde han et
fengselsopphold bak seg. 45 år og over hundre millioner solgte plater senere,
regnes Ozzy og managerkonen Sharon blant verdens rikeste engelske ektepar. Til
tross for at han i liten grad har skrevet tekster eller musikk selv, kom Ozzy
til å bli den høyt elskede vokalisten og frontfiguren for Heavy metal - en
enormt populær, stabil og levedyktig musikksjanger som kritikerne stort sett
bare har fnyst av. 

Hvordan gikk dette til? Heavy metal-sjangeren ble oppfunnet i Birmingham i 1970
av Osbourne, Geezer Butler, Tony Iommi og Bill Ward. Det skjer 42 sekunder inn i
åpningslåten på deres første album, hvis tittel guttene tok sitt bandnavn fra -
Black Sabbath. Den åpner med regnfall, kirkeklokker og tordenskrall. Så: På den
tredje tonen i det massive grunnriffet, går bandet på en halvert kvint - en
tritonus, som det heter i musikkvitenskapen. Denne tonen - også kalt «Djevelens
kvint» - har blitt oppfattet som så umenneskelig og fryktfremkallende at den var
forbudt i middelalderen og frem til slutten av renessansen. I løpet av
sekstitallets populærmusikk hadde tritonus funnet veien til hitlåter som Creams
«Sunshine Of Your Love» og Iron Butterflys «In A Gadda da Vida», via blues og
inspirasjon fra østlig musikk. Her fremstår tonen som en frekk snartur innom det
farlige og forbudte, i ellers groovy rockelåter. Sabbath stopper derimot opp ved
den og nærmest tilber den som selve klimakset og poenget i låten. Teksten til
«Black Sabbath» ble til etter at bassisten Butler hadde lest en bok av den
okkulte forfatteren Aleister Crowley. Han våknet etter dette en natt og så
djevelen stå ved enden av sengen. I sin framføring av høres Ozzy vettskremt ut.
« Oh No! » roper han, og det høres ut som om han faller ned i flammehavet til
lyden av bandets tunge og dystre heavyrock. 

En sjanger var født, resten er rockehistorie. Da Butler skrev denne låten, fant
han ikke opp kruttet. Man forbinder gjerne sekstitallet med hippienes budskap om
fred og kjærlighet, men det foregikk samtidig en stor interesse for det okkulte.
Alternative trosformer, østlig religion og heksekunst var en del av
ungdomsopprøret, der kirken ble regnet som en del av det undertrykkende
autoritetssystemet. Alt fra Tolkiens « Hobbiten » til bøker av Aleister Crowley
vekslet hender hos de unge. Led Zeppelin, Rolling Stones, The Beatles og til og
med Beach Boys flørtet med disse ideene i ulik grad i kortere perioder.
Inspirert av boken «Mesteren og Margarita» av den russiske forfatteren Mikhail
Bulgakov, der selveste Satan kommer til Moskva, skrev Mick Jagger «Sympathy For
the Devil» i 1968. Mange ser denne mørke strømmen i sekstitallets rock i
sammenheng med de tragiske kapitlene som markerte hippie-æraens slutt - som for
eksempel Charles Manson-drapene i 1969. Der andre band gikk videre til uskyldig
popmusikk, hedonistisk rock og disko på syttitallet, kommersialiserte Black
Sabbath de mørke ideene i en pompøs og teatralsk form, med stor appell hos unge
gutter med fascinasjon for det paranormale. Heavy Metal var aldri elitens
musikk, og har stått lavt i rockens smakshierarki. Finn frem et gammelt nummer
av Rolling Stone eller norske Beat fra åttiårene: Du vil ikke se et fnugg av
metal. Akkurat som pornografi, var sjangeren lenge forvist til egen hylleplass
og egne butikker. Da den legendariske rockekritikeren Lester Bangs anmeldte
Black Sabbath-platen «Master of Reality» i 1971, ble bandet bare avfeid som noe
vås. 

Mens den nyskapende og kritikerroste rockemusikken ofte springer ut av miljøer
knyttet til kunstskoler, universiteter og kunstscener i verdensmetropolene, har
metal alltid vært arbeiderklassens rockemusikk. Metalens budskap er for så vidt
basert på den samme rockeretorikken man finner i alle sjangre - et ønske om å
komme til et annet sted og ikle seg en annen identitet. Metalen sier det bare
litt mer direkte, eller på en mer platt og vulgær måte. Metalen vil - som de
andre sjangrene - bort fra virkeligheten vi befinner oss i her og nå. Hvis denne
virkeligheten er et rekkehus i forstaden, vil noen sjangre langt ut på landet,
til natur og ekthet. Andre vil sveve over huset i en opphøyet tilstand. Noen er
rastløse og vil inn til byen, der horer og kriminelle sprader rundt under
neonlysene i røffe gater. Indiemusikken vil gjerne være igjen i huset, men finne
tilbake til det som engang fantes der, i barndommen, men som gikk tapt. Heavy
metal-sjangeren vil derimot under huset, til der hodeskaller, råtne lik og onde
ånder befinner seg; der man finner sverd, skattekart og brynjer fra tidligere
stolte historiske perioder - riddertiden, vikingtiden, Det Ville Vesten - da
ekte menn gallopperte over åsene til hest. Metal rendyrket disse
gutteromsfantasiene - der også et sexistisk kvinnesyn var rådende - i et uttrykk
som var musikalsk og visuelt entydig. Mens den typisk kritikerroste
rockemusikken har vært kjennetegnet av stilbrudd, flertydighet og kritisk tanke,
så er metal en konservativ musikksjanger. 

I sosiologiklassikeren «Subculture - The Meaning of Style», skriver Dick Hebdige
om metalkulturen: Denne beskrivelsen passer fint på Ozzy Osbourne, som ble den
største i sjangeren. Hans appell kan sies å ligge i utstrålingen hans, som en
skoleklassens sjarmerende badboy. Det er også en sårhet i hans tilstedeværelse,
ikke bare i musikken, men også i hele hans vesen. Han er den litt kjekke, men
forkomne outsideren som skaper øyeblikkelig identifikasjon hos publikum. En venn
av meg omtalte en gang Ozzy som «alles kompis». Han var inne på noe: Det er noe
snilt og sympatisk i stemmen hans, som skaper en balanse mot den aggressive og
monotone musikken. Noe av nøkkelen til Black Sabbaths suksess ligger her. Deres
mørke og brutale sound ruller av gårde som militærtanks, mens Ozzy har en lys og
gjennomtrengende stemme som draperer dette soundet med iørefallende melodier.
Her kan det nevnes at Ozzys favorittband er The Beatles. Det sies at man kan
måle et metalbands popularitet ved å telle hvor mange av bandets gitarriff som
strømmer ut av prøverommene i gitarbutikker. Både Sabbath og Metallica er i
tet-sjiktet her. Men hvor mange metalband kan få sine sanger covret av svenske
popgruppen The Cardigans? 

Da de i 1994 gjorde en versjon av « Sabbath Bloody Sabbath » og avkledde den for
brautende riff og rullende trommer, sto den naken igjen i sin rette natur - som
en bra poplåt. Som artist har Ozzy i mye større grad fremstått som en showmann
enn som en romantisk kunstnertype. Under konserter i glansdagene vandret han
hvileløst frem og tilbake på scenen som en djevelbesatt villmann, og fridde så
voldsomt til publikum at tilhørerne etter hvert minnet mer om en kokende
fotballarena enn et lyttende musikkpublikum. Det er noe uhøytidlig over fyren
som gjør at han treffer så godt i folkeligheten, noe som står i kontrast til en
musikksjanger som ofte har vært selvhøytidelig på grensen til det komiske. Det
gjelder ikke minst Ozzys bandkollega Geezer Butler, som også står på scenen i
kveld. Under planleggingen av en turne på åttitallet, forslo han at scenedekoren
skulle være en full-size modell av Stonehenge. Dette ble parodiert i den
klassiske rockekomedien « Spinal Tap », som forøvrig latterliggjorde heavy metal
med utslettende styrke. I vår tid kan man heldigvis le av noe og like det
samtidig, og for mange har metal nå blitt en « guilty pleasure » . Ozzy fikk
stor suksess som soloartist på åttitallet, men det var med reality-serien « The
Osbournes » i 2002 at han for alvor ble en verdenskjent superstjerne. I dag er
han et ikon som representerer samtidens celebritets-kultur; der mannen, myten og
musikken går opp i en høyere mediakarakter: En «mørkets prins», legendarisk på
grunn av sin katastrofale helse og livsstil, trygt plassert bak høye porter i
Beverly Hills med stort støtteapparat rundt seg. I kveld kan man digge,
respektere og le av ham. Ozzy er heavyrockens Elvis Presley. 

Forlag i fosterstilling 

Tsunami av forandringer 

Rare valg 

Dum, med stolthet 

Platebransjen 

Nytt format 

Bredbånd 

Tviholde på bokhandlerne 

Kan de store norske forlagshusene virkelig være så dumme at de forsøker å
tviholde på bokhandlerne helt til ingen av dem lenger eksisterer? Som bokelsker
har jeg veggene dekket av bokhyller fulle av bøker, men i det siste året har jeg
gått over til lesebrett. Jeg har kjøpt hundrevis av engelske e-bøker fra Kindle
og iBooks, lykkelig over at det ikke tar mer enn ett minutt å laste dem ned.
Prosessen og leseropplevelsen er helt fantastisk! Siden jeg selv er forfatter og
har utgitt en e-bok på et stort norsk forlag, ble jeg betuttet over all
avisskrivingen om hvor vanskelig det er å kjøpe norske e-bøker. Derfor bestemte
jeg meg for å kjøpe min egen bok, bare for å sjekke hvordan det funker. Det var
ikke vanskelig å kjøpe boken, men jeg fikk den i et format som gjorde den mer
slitsom å lese enn om jeg hadde sittet i dårlig belysning og forsøkt å tyde de
originale dødehavsrullene. En kamerat av meg sa: «Jeg tror jeg vet hvorfor
Bokskya ikke funker. 

Dette er en konspirasjonsteori, men kanskje forlagene vil at det skal være
vanskelig å laste ned norske bøker, slik at det ikke blir en konkurranse for de
tradisjonelle butikkene?» Jeg holdt på å sette kaffen i halsen. Selvfølgelig.
Hvilken annen grunn kan de ha for å gjøre noe som er veldig enkelt vanskelig?
Man må ikke nødvendigvis ha en hagle for å skyte seg selv i foten. Det er ofte
nok å rulle seg sammen i fosterstilling og nekte å ta i mot utfordringer. Norske
forlag ser ut til å ha tusenvis av Gutenbergere på lønningslisten, og derfor
later de som de ikke ser en tsunami av forandringer som fosser mot bransjen.
Forlagene er i så fall ikke de første som har gått nedenom og hjem fordi de ikke
har forstått tiden de lever i. Da kjøleskapet i sin tid kom på markedet var det
mange firmaer som levde av å levere isblokker til restauranter og husholdninger.
Eierne av disse firmaene bare ristet på hodet, og sa med hånlig latter: 

«Du får aldri en husmor til å ville ha en sånn svær hvit dings inne på
kjøkkenet!» Man skulle tro at utvikling gjør menneskene smartere, men noen
ganger virker det nesten som om enkelte ledere har negativ IQ. Jeg kan bare
snakke for de bransjene jeg selv har vært involvert i (musikk, radio og TV), men
de har til gjengjeld gjort noen rare valg opp gjennom moderne historie.
Personlig synes jeg de som jobber i disse bransjene nå for tiden ser dumme ut -
med buksene på knærne og håret fullt av majones - men sannheten er at folk i
disse bransjene bestandig har vært idioter. 

Før andre verdenskrig var radioapparatet veldig populært, og mange radiobutikker
tjente seg rike på å selge denne nye og populære varen. Men etter en tid kom
TV-apparatet på markedet. Hva ville vært mer naturlig enn at radiobutikkene også
solgte TV-apparater? Ingenting, selvfølgelig! Men ville radiobutikkene selge
slike moderne dingser? Nei, absolutt ikke! Mange radioforhandlere ville heller
gå konkurs enn å kaste seg på den fjollete trenden. Helt i begynnelsen
eksisterte det bare sort/hvitt-sendinger og -apparater, men etter noen år gjorde
farge-TV sitt inntog. Dette var helt klart en forbedring. Men TV-sendinger i
farger, det hadde de som solgte sort/hvitt apparater, ingen tro på vil bli en
suksess - så de nektet å selge farge-TV - helt til de også gikk konkurs. Mulig å
bli dummere enn det? 

Ja da, og med stolthet. Platebransjen har alltid vært negativ til utvikling -
til tross for at de hvert år lanserer nye artister - artister som de forlanger
skal fornye seg kontinuerlig. Da videoutleie ble populært på 80-tallet, var det
naturlig å tilby denne utleien til plateforretningene. Lokalene og kundene var
allerede på plass, det var bare snakk om å investere i nytt utstyr - som hyller
tilpasset litt tykkere cover. Derfor gjorde de som enhver konkurransedyktig og
fremtidsrettet bransje ville gjort: De takket nei. Resultatet var at det dukket
opp videobutikker over hele landet. Det ble så mange videobutikker at hadde
platebutikkene tatt imot tilbudet, kunne alle blitt fem ganger så store. Hva
forteller dette oss? 

Jo, folk er ikke så dumme som vi tror - de er enda dummere! Platebransjen lærte
ingen ting av disse erfaringene. De ble bare enda mer engstelige for alt som er
nytt. Og de fikk rett og slett sjokk da et nytt format for lagring av musikk
plutselig dukket opp. Det het CD, og krevde at forbrukerne måtte kjøpe ny
avspillingsmaskin - så den galskapen var bare å glemme. Plateselskapene kjente
kundene sine, og visste at bare eksentriske tullinger ville være villige til å
kjøpe en slik maskin på grunn av bedre lyd. Derfor brukte de sin innovative
forretningssans og nektet å selge CD-plater til mannen i gaten. Direktøren i et
av Norges største plateselskap så meg inn i øynene - dette var i 1986, da Tom
Mathiesen og jeg ønsket å utgi vår neste plate på CD - og sa: «CD? Det er bare
for sånne lydfreakband som Pink Floyd. Det kommer aldri til å bli allemannseie!»
Selvfølgelig dukket det opp butikker med velklingende navn som CD-Akademiet,
CD-Bua og lignende. 

De solgte bare CD, mens de som bare ville selge LP-plater og kassetter, gikk
konkurs. Og så kom bredbånd - en fantastisk måte å distribuere musikk, tekst og
bilder på. Først trøstet platebransjen seg med at ingen, bortsett fra ytterst
få, ville skaffe seg bredbånd. Men når de skjønte at dette ville bli populært,
og at ungdommen likte det, forsøkte de å skremme brukerne bort fra det nye
mediet. I stedet for å omfavne nye muligheter og tenke langsiktig, slik at de
kunne tilvende ungdom til å betale for musikk de laster ned, brukte de
milliarder av kroner på å skremme ungdom fra å piratkopiere. Til å ha tjent seg
styrtrike på ungdom og musikk i et halvt århundre, forstår de lite av
kundegruppen sin; ungdom gjør alltid det motsatte av det du ber dem om. 

Og resultatet for store deler av platebransjen, akkurat som før - er at
konkursspøkelset vinker med flagget. Det er ikke lenger noen grunn til at en
historie skal trykkes på papir og kjøres landet rundt i lastebil for at folk
skal kunne lese den. Som e-bok vil forfatterens historie alltid være
tilgjengelig, og det er ikke innkjøpssjefen i en bokhandel som bestemmer om det
skal finnes null eller hundre eksemplarer i butikken. Så kan virkelig de store
norske forlagshusene være så dumme at de forsøker å tviholde på bokhandlerne
helt til ingen av dem lenger eksisterer? Jeg vet at mange mennesker fremdeles
foretrekker å lese tekst i papirbøker, men det er de samme folkene som påsto at
de skrev bedre på skrivemaskin, og ikke hadde bruk for mobiltelefon. Det er de
som tror de er smarte nok til å styre utviklingen, men er for dumme til å forstå
at du aldri kan drukne en fisk. 

De glemte redningsheltene Piler, spyd og kuler haglet fra opprørerne i Kongo,
maskinist Olav Johansen og pilot Per Karlsen reddet nonner, misjonærer og
barnefamilier. Over hundre mennesker ble reddet, og USAs president mente
operasjonen fortjente verdens hyllest. - Det vi var med på, er glemt i Norge,
sier Johansen. 

Nær 50 år etter FN-oppdraget forteller han sin historie om dramaet i Kongo.
Kongo, januar 1964: Helikopteret ble beskutt av piler like etter landing. I
løpet av sekunder måtte maskinist Olav Johansen gjøre sitt livs vanskeligste
valg. Det gjaldt liv eller død, for ham og pilot Per Karlsen, og for misjonærene
de skulle redde fra opprørerne. Politisoldater fra Nigeria var med som geværmenn
for å gi FN-mannskapet støtte under redningsoperasjonen. En politisersjant ble
truffet av en pil i armen, og ble stående på kne ved siden av Olav Johansen i
passasjerkabinen, midt under evakueringen. Det var ikke en giftpil, viste det
seg. Det ble nødvendig å svare, men ildgivingen måtte opphøre raskt, siden
FN-folkene risikerte å ramme menneskene de skulle redde. Flere enn helikopteret
hadde plass til måtte evakueres fra misjonærstasjonen. Med opprørerne i hælene
rømte redde misjonærer inn i det ventende Sikorsky-helikopteret. Det ble mer enn
fullt og egentlig umulig å ta av. Samtidig ventet trolig døden om de ble stående
på bakken. Som tekniker visste sersjant Johansen at risikoen for at det ville gå
galt var overhengende, hvis motor- og rotorturtall ble for høyt. Løytnant og
pilot Per Karlsen forsøkte å ta av. Han så på maskinist Johansen og sa: - Det
går ikke. Bodø, september 2012. - Grunnen til at jeg forteller historien, er at
mine barn har bedt meg om det, sier Olav Johansen (75). På bordet i leiligheten
ligger en utklippsbok. «Udødelige buskmenn og norske riddere», er overskriften i
en utgave av VGs 1964-årgang. «Ingen ting å snakke om», sier Olav Johansen og
Per Karlsen beskjedent i samme artikkel. Johansen forteller i samme avis at «det
så stygt ut for dem og misjonærene flere ganger», og at de hadde flaks. Avisen
skriver også at «den detaljerte rapport fra deres aktive deltakelse i luftbroen
over Kongos jungel er ennå hemmeligstemplet». Det tok over 40 år før
krigsdagbøkene ble offentlige. For to år siden var det 50-årstreff for norske
Kongo-veteraner. Olav Johansen opplevde at ingen av veteranene han snakket med
på samlingen hadde hørt om operasjonene han var med på. Før veterantreffet leste
han i en avis at norske soldater i Kongo i perioden 1960 - 64 aldri var i
trefninger. Det var altså feil. Olav satte seg ned og skrev innlegg i
veteranbladet Sjekkposten. - Jeg forsto at denne historien var lukket og glemt
for lenge siden, sier Olav. Høsten 1963 jobbet Olav Johansen i Luftvåpenets
redningstjeneste i Bodø, etter å ha tatt utdannelse og gjort plikttjeneste i
Forsvaret. Da Norge ble spurt av FN om å sendte helikopterpersonell til
konflikten i Kongo, kom henvendelsen til 719-skvadronen i Bodø. Olav og konen
ville stifte familie, de ventet sin førstefødte sønn og ville bygge hus.
Tjeneste i Kongo var godt betalt. Dessuten var Sortland-karen av det
eventyrlystne slaget. Han meldte seg frivillig. Han var vant til farlige
redningsoppdrag i det barske nordnorske klimaet og naturen. Konen Randi rakk
akkurat å føde deres førstefødte, før han måtte reise. Det var hardt å ta farvel
og først skulle se sine aller kjæreste igjen om et halvt år. Hva som egentlig
ventet i Kongo, ante fiskersønnen ingenting om. I Kongo rådet kaos og uro etter
uavhengigheten fra Belgia i 1960. Belgierne sendte inn fallskjermtropper for å
evakuere sine borgere. FNs sikkerhetsråd bestemte at fredsbevarende styrker
skulle settes inn. Norske styrker ble en del av disse. De fleste av nordmennene
som dro i fireårsperioden, kom fra Luftforsvaret. I den kongolesiske hæren brøt
det ut opprør. To provinser løsrev seg, og det utviklet seg til krig. Konflikten
eskalerte, og i 1961 ble FN-mandatet forsterket. Styrkene kunne bruke makt,
utover selvforsvar. Olav Johansen havnet etter hvert på en militærbase ved
Lubumbashi. Der ventet alle typer oppdrag. De fløy over tett jungel med bare én
motor. Det var risikabelt. Nødlanding kunne bety at de bare forsvant - ble slukt
i det store grønne intet. De speidet etter opprørere. At de fantes, var det
liten tvil om. De observerte nedbrente landsbyer, tomme for mennesker, død og
fordervelse. I desember 1963 kom det en telefon til Olav Johansen. Det var
løytnant og flyger Per Karlsen, som var kommet til Kongo fra Rygge i Norge. Han
trengte en makker han kunne stole på. Nyttårsaften var sersjant Johansen på vei
til Luluabourg. Etter få uker ventet operasjon « Jadex One » , et oppdrag som
skulle vise seg å bli livsfarlig. På en perm hjemme i Bodø har Olav et brev fra
Det hvite hus, underskrevet Lyndon B. Johnson i mars 1964. Mange av misjonærene
som ble reddet, var amerikanere. USAs president ble fortalt om
redningsoperasjonene som ble gjort under «eksepsjonelt vanskelige og farlige
forhold». Johnson skriver at evakueringen fortjener «the world's attention and
praise», verdens oppmerksomhet og hyllest. Blant de 13 FN-soldatene som takkes
og navngis spesielt, er Per Karlsen og Olav Johansen. - Det var da journalistene
fikk nyss i brevet fra Det hvite hus at de fattet interesse for det vi hadde
gjort, og det ble en del oppstyr og skriverier, sier Olav Johansen. Han ringte
Forsvaret og spurte hvor mye han kunne fortelle pressen. Han fikk ikke noe svar
og valgte å fortelle «minst mulig». Hjemme var han taus. «Han ville ikke plage
ungene», sier han. Historien gikk i glemmeboken etter medieoppmerksomheten i
1964. Da Olavs unger ble voksne, og kikket på gamle Kongo-bilder og artikler, ba
de faren innstendig om å åpne seg. Han var treg med å fortelle, men ved hjelp av
datteren begynte Olav å skrive ned hendelser fra tiden i Kongo. - Kanskje var
årsaken at jeg forsøkte å skyve alt det tøffe jeg hadde opplevd bak meg. De
ukene evakueringsoperasjonene pågikk, så vi døden i øynene hver dag. Men vi
reddet mange menneskeliv. Det betydde alt. Nødmeldinger fra en misjonærstasjon i
Kwilu tikket inn til FN-basen, der Olaf Johansen og Per Karlsen var stasjonert.
Flere hundre krigere plyndret, voldtok og drepte i området, ble det rapportert.
Skoler, sykehus og misjonærstasjoner ble rammet. Tre prester var blitt drept og
en misjonærstasjon brent ned. Misjonærene, de fleste amerikanske og belgiske
misjonærfamilier med barn, måtte reddes ut - og det fort. Bare FN hadde
helikoptre til å gjøre det. Opprøret i området ble ledet av Pierre Mulele, en
tidligere minister i Lumumba-regjeringen. Han var kommet tilbake fra et opphold
i Kina og organiserte grupper med opprørere, eller jeunesse , som de ble kalt.
Maskinist Johansen og flyger Karlsen var i den vesle gruppen av FN-soldater som
fikk ordre om å sette i gang evakueringer. Den canadiske oberstløytnanten Paul
A. Mayer kom fra Leopoldville for å lede operasjonene. I starten ble to
helikoptre ble satt inn. Det oppsto raskt dramatikk etter landing. Ved
stuebordet ligger en haug med gamle lysbilder fra Kongo. Olavs eldstesønn, Roy,
går gjennom hele bildematerialet og skanner interessante motiver. - Pappa
oppfattet det nesten sånn at han hadde taushetsplikt, etter at han ringte
Forsvaret i 1964, sier Roy. I 2007 laget NRK en sak om angivelige
krigsforbrytelser begått av norske soldater i Kongo. Olav Johansen reagerte på
dette. Over tusen norske soldater tjenestegjorde i Kongo. - Vedkommende som ble
beskyldt for å drepe sivile, var død og hadde ikke mulighet til å forsvare seg
mot beskyldningene, påpeker Johansen. I tillegg syntes han at vinklingen tegnet
et ensidig negativt bilde av norske soldaters innsats i Kongo. Hadde de ikke
fått med seg redningsoperasjonene som han og kollega Per Karlsen var med på? Han
verket etter å skrive leserinnlegg, men lot det være. Inne i helikopteret klarte
Olav så vidt å avverge at en av opprørerne stjal maskinpistolen og pistolen
hans. Olav Johansen og Per Karlsen hadde med seg oberstløytnant Paul A. Mayer og
den svenske etterretningsoffiseren Stig von Bayer. Oberstløytnanten forsøkte å
forhandle med opprørerne, men ble slått ned. De tok pistolen hans og krevde at
helikoptrene skulle stanse motorene og at mannskapet skulle komme ut. Kravet ble
regnet som en dødsdom, og ble ikke innfridd. Opprørerne presset pistolen mot
brystet på obersten og trykket av. Det klikket. Obersten hadde glemt å ha skudd
i løpet. Han var franskcanadisk og fikk sagt at pistolen ikke virket, han klarte
også å komme seg fri. Det ble ubehagelig for pilot Karlsen, mens han ventet inne
i helikopteret. En av opprørere stakk et spyd inn gjennom vinduet og opp i
ansiktet hans. Samtidig jobbet maskinist Johansen med å få forkomne
misjonærfamilier inn i flymaskinen. Flere opprøre kom til, de skjøt med med pil
og bue og kastet spyd, som traff og bulket skroget på helikopteret idet de tok
av. Senere skulle FN-mannskapet bli angrepet med skarpere og mer avansert skyts.
På veggen henger utmerkelsen «Ridder av Den kongelige norske St Olavs orden».
Olav var 27 år gammel da han fikk den, yngst i Norge. Begrunnelsen for
tildelingen var at han og Per Karlsen hadde reddet flere misjonærer fra
lemlestelse og død, med fare for eget liv. - Det var jobben min, dette, ferdig
med det, sier han i dag. Det gikk i ett kjør der nede. De var i luften så lenge
det var lys, teknisk inspeksjon ble gjort om morgenen med lommelykt. Lover og
regler når det gjaldt tillatte flytimer pr. dag gjaldt ikke der. I Kongo gjaldt
snarere jungelens lov. Sersjant Johansen mener opprørernes plan var å ta
helikoptrene og mannskapet, i tillegg til misjonærene. Når misjonærene sto ute
på slettene og ventet på å bli plukket, var de også lokkemat. Under hver
evakuering gjentok dramatikken seg, og det var vanskelig å forsvare seg mot
opprørerne før misjonærfamiliene og nonnene var om bord. Risikoen for å ramme
dem var for stor, siden opprørerne kom på en slags linje mellom dem.
FN-soldatenes taktikk var at det ene helikopteret skulle lande for å berge
misjonærer, mens det andre stupte tett mot bakken for å avskjære krigerne.
Opprørerne rykket mot dem, mens de kastet sand over hodene sine, et ritual de
utførte når de var truet. Det skulle gjøre dem udødelige. Olav Johansen og Per
Karlsen hadde utviklet et spesielt samarbeid i disse situasjonene, mens
opprørerne stormet mot helikoptrene. Piloten tok ikke av før maskinisten fra
passasjerkabinen signaliserte klart for take off ved å slå ham på leggen. I et
regn av piler og spyd og skyts fra gamle skytevåpen lettet de. Alle tenkte det,
ingen sa det: En gang kom opprørene til å treffe. I sofaen presser tårer på bak
brillene på Olav Johansen. - Jeg lurte i ettertid på om høyere makter hjalp oss,
etter forholdene måtte vi regne med tap. Da jeg sto midt opp i det, var det om å
gjøre å holde hodet kaldt, å gjøre jobben, sier Olav. Han sier at han aldri rakk
å bli redd, han tillot seg det heller ikke. - Jeg hadde vært med å redde folk
før jeg dro til Kongo, det var jobben min, sier Olav. Han vender tilbake til da
han måtte gjøre det umulige valget. - Jeg har aldri hørt så stygg gange på en
motor før. I praksis måtte Johansen som maskinist ta valget: enten ville alle
eller ingen overleve. De kunne styrte rett i døden. Eller de kunne bli stående
på bakken, la seg fange av opprørerne, men fare for akkurat samme utgang.
Maskinisten visste også at det var noe å gå på, selv med litt overlast, før det
smalt og motoren kollapset. Pilot Karlsen hadde siste ordet om bord, men ved
tekniske spørsmål hørte han på maskinisten sin. - Ta ham dit, sa Olav. Han pekte
på turtallinstrumentet, et stykke forbi det kritiske rødmerket. Motoren buldret
kraftig, helikopteret løftet seg sakte over bakken, mens de ble beskutt. De kom
seg i sikkerhet til slutt. Men motoren ble sprengt og ødelagt på grunn av
ferden. En ny motor ble senere flydd inn fra Leopoldville. Olav hadde ikke noe
utstyr til å montere den blytunge motoren, og måtte improvisere. Han fikk tak i
tre lange stokker, surret dem sammen i enden og reiste dem opp, slik at stokkene
skrevet over helikopterets nese. Med et sterkt, langt tau og taljer fikk han
byttet motor. - Vi tok ikke med oss nigerianske politisoldater flere ganger. Vi
trengte dem, men av hensyn til løftekapasiteten lot vi være. Det var
frustrerende å stå i døråpningen på helikopteret, uten å ha kontroll på dem som
angrep oss. Jo lenger vi sto på bakken, jo større var sjansen for å bli drept,
sier Olav. - Hva ville skjedd om dere ikke hadde fått tatt av da opprørerne
stormet dere? - Den tanken har jeg skjøvet bort, sier Olav. Sønnen Roy svarer
tørt fra den andre siden av rommet: - Det er ikke bare å tygge i seg en
nordlending. De fem FN-helikoptrene kom fra en stor misjonærstasjon, der de
hadde berget flere nonner fra en større opprørsgruppe. Ikke lenge etter take off
ble det ene helikopteret truffet av piler, hydraulikken ble skadet, det rant
olje ut. Helikopteret, med brasiliansk besetning, måtte nødlande. De andre
helikoptrene snudde for å hjelpe. Olav Johansen og en dansk mekanikerkollega løp
ut for å sjekke, mens det begynte å hagle rundt ørene deres. Opprørerne nærmet
seg i fem grupper, fra alle kanter. Mekanikerne fant ut at maskinen ikke kunne
repareres på stedet. Mannskap og de evakuerte ble fordelt på de andre
helikoptrene. Det oppsto skuddvekslinger, svensken Stig von Bayer svarte med sin
maskinpistol. De kom seg unna - denne gangen også. Når Olav Johansen sitter
hjemme og forteller i dag, høres det han beskriver ut som krigssituasjoner. -
Det var jo det det var, sier han. Sersjant Johansen sov med maskinpistol under
hodeputen. Før nesten alle oppdrag forberedte de seg grundig. Han forteller om
hvordan de tapet sammen magasiner til maskinpistolen, på en måte som gjorde at
de kunne bytte raskt i stressede situasjoner. I beltet hadde de i tillegg ladde
pistoler, selv bar han også en 22 kaliber Beretta-pistol skjult i lommen. I
krigsdagboken og i den svenske etterretningsoffiseren Stig von Bayers bok om
oppdraget beskrives det hvordan den vesle gruppen FN-soldater måtte forsvare seg
med våpenbruk. Olav Johansen påpeker at de som regel ikke kunne svare tilbake,
siden de altså risikerte å ramme menneskene de skulle evakuere. Men én anledning
trekker han frem. De fløy over en misjonærstasjon og ble beskutt. - Vi fikk
ordre om å skyte tilbake, sier han. - Måtte du ta liv? - Det jeg vet ikke, sier
Johansen. To av tre bensintanker på Otteren ble truffet, og bensinen rant ut av
flyet, som ble ført av en svensk FN-pilot. Opprørerne skjøt med skarp ammunisjon
denne gangen. Lederen av redningsoppdraget, oberstløytnant Paul A. Mayer, kalte
opp de to FN-helikoptrene for hjelp, deriblant maskinen til Per Karlsen og Olav
Johansen. De ble beordret til å følge flyet mot landsbyen der opprørerne
oppholdt seg, og besvare med ild. Det meste av opprørernes ild ble nøytralisert,
skriver Mayer i krigsdagboken. Han forteller også hvordan helikoptrene ble bedt
om å vente, mens Otteren til slutt gjennomførte tre tokter med granatslipp for å
slå ut angriperne. Den tredje granaten landet midt i gruppen av bevæpnede
opprørere. - Jeg har bra evne til å kutte ut det jeg opplevde i Kongo, sier Olav
Johansen. Det er likevel ting han ikke kan glemme. Sammen med Per Karlsen dro
han ut for å lete etter et ungt misjonærpar med tre barn. De lette lenge, uten å
finne dem. - Det har plaget meg litt, sier Olav, uten å skjule at han er
beveget. Han minnes de to nonnene som lå oppå hverandre foran en misjonsstasjon.
Hun som lå under var drept, den andre hadde spilt død i to døgn for å redde
livet. - Kongo har jeg ikke noe ønske om å dra tilbake til, sier han. Olav
tenker i dag på flygeren han jobbet så tett med. - Per Karlsen var en meget
dyktig flyger, som aldri sparte seg, sier han. Karlsen var bosatt i Bergen med
sin kone og familie. I 2005 fikk Olav melding om at kameraten fra Kongo hadde
gått bort. Familien satt rundt middagsbordet. Det hadde gått 14 år siden
Kongo-oppdraget. Familiefar Olav Johansen hadde fått en telefon fra Forsvaret.
Ville han ut igjen? De trengte helikoptermannskap til det norske FN-bidraget i
Libanon. Olav merket at han var lysten og tok det opp med familien. Eldstesønnen
grep ordet da pappaen nevnte det: - Du, pappa, det gikk bra sist gang i Kongo,
det er ikke sikkert det går bra denne gangen. Neste dag ringte Olav Johansen
Forsvarets overkommando og sa at han ikke kunne reise. En kollega fra skvadronen
i Bodø reiste i stedet til Libanon. Helikopteret han fløy med, krasjet i et
spenn etter et angrep fra bakken. Alle fire omkom. Olav tok meldingen tungt. Han
har vært med på flere nestenkollisjoner med spenn i Norge og var alltid på vakt
mot slike da han var ute og fløy. Han tenkte ikke så mye at det kunne ha vært
ham som omkom i Libanon. Han grublet heller på at ulykken kanskje kunne vært
unngått - om han hadde vært med. Etterord 

Vi har kontaktet dem som kunne gitt Cathrine en bedre barndom Cathrine vokste
opp i et hjem med rus og manglende omsorg. 

Hvorfor sa ingen ifra? Det er nyttårsaften, snart blir det år 2000. Hjemme er
det full nyttårsfest. Tiåringen tar på seg mørke klær og går stille ut. I en
krapp sving legger hun seg i veibanen, med ansiktet ned i asfalten. Hun er
usynlig. Så venter hun på at en bil skal kjøre over henne. Cathrine Langfjell
Torsvik er ti år og utslitt. Hele dagen har hun kjent på at dette blir hennes
siste dag. Hun må ta vare på mamma, på seg selv, handle mat, komme seg på
skolen, passe på at det ikke begynner å brenne når mamma sovner med sigaretten i
hånden. Mamma, som egentlig er så god, forsvinner mer og mer inn i pillerusen.
Pappa, som pleide å løfte henne høyt opp og tulle med henne, er nesten aldri
hjemme. Nå er det Cathrine og storesøsteren som må passe på alt. Cathrine orker
ikke mer. Hvem visste hvordan Cathrine hadde det hjemme? Hvem kunne ha gjort
noe? Hvorfor får ikke barnevernet på Askøy vite noe om jenten som må ordne opp
selv mens mamma ligger sløv og ruset på sofaen? Oppveksten hennes er historien
om noen som visste, noen som så tegn de ikke tolket. Ingen sa noe. - Det er
mange som må ha visst at noe var alvorlig galt hjemme hos oss, sier Cathrine.
Ifølge loven har alle voksne et ansvar for å melde fra om barn de er bekymret
for. Helsepersonell og lærere har plikt til å varsle når de mistenker
omsorgssvikt. Cathrine gjør alt hun kan for å skjule forholdene hjemme. Minst én
voksen kjenner til situasjonen, men sier aldri fra. Nyttårsfesten er noen timer
gammel når Cathrine bestemmer seg. Mamma ligger i sengen, sløvet av piller.
Cathrine har pakket dynen godt rundt henne. Pappa er på jobb i Nordsjøen. Det er
andre voksne i huset, men alle er opptatt med å feste. Hvis du skal drepe deg
selv, får du drepe meg også, mamma. Cathrine Ingen legger merke til at tiåringen
forsvinner ut i natten og legger seg ned på den kalde asfalten. Men det er ingen
biler ute rett før midnatt på nyttårsaften. Hun går mot en bratt skrent i
nærheten av huset. I det hun skal til å hoppe, kommer en jevngammel gutt. Han
griper tak i henne, og får henne tilbake til huset. Fyrverkeriet spraker over
Askøy. Gutten legger henne i sengen, slik Cathrine tidligere på kvelden har
gjort med sin mor. Han trøster henne så godt han kan, og henter den 14 år gamle
søsteren hennes. De to barna roer Cathrine. Ingen av de voksne har merket at hun
var borte. På utsiden ser det fint ut hos kjernefamilien på Askøy. Et ektepar
med to døtre i en enebolig. Far med fast jobb i Nordsjøen og god inntekt. Mor
jobber som blomsterdekoratør. To søstre som er gode venninner. Mamma sørger for
at hagen blomstrer i ulike farger etter årstid. En familie med to smilende
småjenter, som drar på båttur i helgene. Tilsynelatende idyll. For alt er ikke
som det skal. Mamma har tung bagasje. Tidligere har hun vært i et vanskelig
forhold, og sliter psykisk. Hun plages også med fysiske smerter. Fra hun er 17
år har hun jevnlig fått skrevet ut sterke smertestillende tabletter fra
fastlegen sin. På et tidspunkt mister hun kontrollen. Vi er noen sta jævler som
vil leve, som vil bety noe for de rundt oss. Søsteren Pappa jobber turnus, og er
på jobb flere uker i strekk. Når han er på land er han opptatt med den andre
jobben sin, og han fester mye med kompiser. Cathrine sier hun flere ganger må
hjelpe ham i seng når han kommer hjem. Etter hvert er han sjeldent hjemme, men
fortsetter å sørge for dem økonomisk. Penger er aldri et problem. Gjør den fine
fasaden at ingen skjønner hvordan det egentlig står til? Hun har sommerfugler i
magen. Det er første skoledag på Florvåg skole. Cathrine er en spent seksåring
med musefletter, rosa sekk og et forventningsfullt smil. Hun har ikke gått i
barnehage, så hun har ikke så mye å sammenligne med før hun blir skolejente. Det
tar ikke så lang tid før smilet blir borte. Cathrine er litt lubben, hun har
annerledes klær, hun blir mobbet. Etter to år flytter familien til Kleppestø for
at Cathrine skal få gå på en annen skole. Og det er her, som tredjeklassing på
Kleppestø skole, at det går opp for henne at ikke alt er helt som det skal være
hjemme. Hun oppdager de små tingene. Klassekameratene har alltid med seg
matpakke, Cathrines sekk er ofte tom. Litt for ofte glemmer mamma å handle mat,
så frokost blir det heller ikke. Noen ganger er det storesøsteren som følger
Cathrine på skolearrangementer, istedenfor foreldrene. Både hun og søsteren blir
mobbet av medelever. Ifølge søstrene er det en gang så ille at moren holder dem
hjemme fra skolen noen dager. Cathrine er mye alene. I friminuttene på
barneskolen hender det at hun låser seg inne på do. Hun har en saks i lommen.
Der klipper hun av huden på armene, bit for bit, til blodet siler. Smertene
hjelper med å døyve det indre kaoset. Lærerne vet ikke om det. De ser aldri
sårene eller blodet. Cathrine er allerede en mester i å skjule hva som egentlig
foregår i livet sitt. Og hun blir bare bedre med årene. Men hva ser læreren? Fra
tredje til sjette klasse på Kleppestø barneskole er Olav Mulelid Cathrines
klasseforstander. Han synes hun klarer skolearbeidet greit, selv om motivasjonen
varierer. Leksene er ikke alltid tilfredsstillende gjort. - Noen ganger var
årsaken at hun ikke forstod hva hun skulle gjøre, og at hun ikke hadde noen til
å hjelpe seg. Hun ringte heller ikke meg eller noen andre, sier han. I klassen
er det 16 elever. I en så liten klasse kommer man tett på både elever og
familier. Den pensjonerte læreren husker at moren som regel stilte på
foreldresamtaler, og en gang stilte faren. Hvis noen uteble fra samtalene, var
rutinen enten å gi ny time eller ta en telefon til hjemmet. Mulelid kan ikke
huske at det ble gjort. Han sender Cathrine til rektors kontor for å spise flere
ganger. En gang forteller Cathrine ham at hun ikke har matpakke med fordi hun må
slanke seg. Læreren husker ikke lenger hvor mange ganger hun kom på skolen uten
mat. - Det kan godt være at det var ofte. Jeg har aldri vært redd for å varsle
om barn som ikke hadde det bra. Men jeg husker ikke Cathrine sånn. Dette med
problemene hjemme... jeg ante det ikke. Da ville jeg jo sagt det til rektor. Du
kan si at jeg burde setttegnene, men det gjorde jeg ikke. Jeg tenkte ikke i de
baner når det gjaldt Cathrine. Rektor tenker heller ikke i de baner. Rektor Tor
Magnus Lilletvedt, som kan fornavnet på alle de vel 300 barna på skolen, snakker
med alle han møter. Sekretæren har reservelunsj i skapet til barn uten matpakke.
Cathrine får knekkebrød med brunost. På en måte er det fint å være hos rektors
sekretær, fordi hun blir sett. Samtidig er det flaut, en bekreftelse på at hun
er annerledes. Innerst inne vil hun bare at noen skal si at de vet hvor ille alt
er hjemme, hvor syk mamma er. Men ingen sier noe. - Noen elever kom oftere enn
andre, men jeg har ikke grunnlag for å si at Cathrine var oftere inne enn andre,
sier Lilletvedt. Rektoren, som i dag har skiftet jobb, husker Cathrine godt. Han
ble svært overrasket da han fikk vite om Cathrines barndom. Den tidligere
rektoren husker ingen bekymringsmeldinger, ingen lærere som slo alarm om
familien. - Slik jeg kjenner personalet, føler jeg meg overbevist om at de ville
brakt melding videre til meg om de opplevde situasjonen som bekymringsfull, sier
han. Hils Cathrine fra meg. Si at jeg tenker på henne. Jeg er så glad hun har
klart seg. Nabo Lilletvedt var en rektor som startet hver arbeidsdag i 18 år ute
i skolegården sammen med elevene. Han ville kjenne barna. Lilletvedt husker
Cathrines mor som en blomsterdekoratør som arrangerte et flott juleverksted for
elevene i Cathrines klasse. - Når BT nå forteller meg om Cathrines
livssituasjon, gjør det meg bekymret for om skolen hadde glippet på noe. Jeg er
glad for å høre at hun har klart seg så godt, sier Lilletvedt. Hvorfor sier ikke
Cathrine og søsteren noe? Hjemme hos Cathrine står det dårlig til. Moren sliter
med traumer etter et vanskelig forhold, og hun har smertefull migrene. I
perioder oppsøker moren legen sin flere ganger i uken. Hun får utskrevet store
doser smertestillende. - Mamma hadde mye angst og nerver knyttet til det hun
hadde vært utsatt for tidligere, og drev nok selvmedisinering, sier Cathrines
fire år eldre storesøster. Det er hun som tar rollen som mor for både
lille-søsteren og moren fra hun er 13 år. Storesøsteren skjermer Cathrine så
godt hun kan. Tar henne med opp på rommet når foreldrene krangler, prøver å
holde huset i orden. Søstrene vet én ting: de må ikke si noe om hvordan ting er
hjemme. Moren har fortalt dem at hvis de sier noe, kommer barnevernet til å ta
dem. Moren sier de vil bli plassert på hvert sitt sted, uten å få treffe
hverandre. Søsteren husker dette som den største angsten. - Jeg kunne ikke si
noe. Jeg var livredd for å miste Cathrine. Og hvem skulle passe på mamma hvis de
flyttet oss? Hvor er barnevernet? Er det noen andre som ser tegnene og sender
bekymringsmeldinger? I voksen alder spør Cathrine barnevernet på Askøy om de
visste noe om situasjonen. Hun får svar på mail: Mamma var en livsglad dame, som
elsket å gjøre det godt for de rundt seg. Jeg ville ikke byttet henne bort mot
noen. Cathrine «Ut fra hva jeg kan finne ut av våre arkiver har du ikke hatt
noen sak i barneverntjenesten på Askøy. Om det kan ha kommet noen melding på deg
som ikke har blitt vurdert til å føre til undersøkelse kan jeg ikke med
sikkerhet svare på. Frem til for cirka 3 år siden var rutinen at meldinger som
ikke førte til undersøkelse kun skulle oppbevares i ett år før de ble slettet.
For cirka 3 år siden ble det en lovendring som førte til at vi også må oppbevare
meldinger som ikke førte til undersøkelse for at nettopp publikum skulle få
mulighet for innsyn. Jeg har vært ansatt i barneverntjenesten på Askøy i mer enn
14 år. Jeg kan ikke huske at vi har hatt bekymringsmelding knyttet til ditt
navn, men å garantere at vi ikke har hatt det blir vanskelig. Mvh Gro Kyte,
Leder for barneverntjenesten» Cathrine husker når situasjonen forverret seg. En
morgen finner hun mamma med en stor kul på siden av hodet. Moren har falt,
trolig på grunn av sykdom, og forsvinner kort tid etter i sykebilen sammen med
bestefaren. Tilbake sitter to vettskremte søstre som skal gå på skolen som om
ingenting har hendt. Uten å vite hva som skjer med mamma. Søstrene er ni og
tretten år gamle, og må klare seg selv til pappa kommer hjem fra Nordsjøen.
Jentene husker i dag ikke hvor lenge det var snakk om, men husker de var
engstelige. Etter fallet har mamma færre gode perioder, og pillemisbruket
eskalerer. For det meste ligger hun på sofaen, er sløv og snakker
usammenhengende. Hun sovner med røyken i hånden, brenner hull i sofaputene.
Cathrine og søsteren slutter med aktivitetene etter skoletid, de må rett hjem
for å passe på mamma. Når Cathrine en sjelden gang er med en venninne hjem,
lytter hun etter sirener, etter sykebil og brannbil. Hun er redd for at det skal
begynne å brenne på grunn av morens sigaretter eller at mamma skal ta for mye
medisiner. Pappa er mindre og mindre hjemme. Søstrene sier fortsatt ingenting. -
Vi var lært opp til klare oss selv. Det ville være et nederlag å be om hjelp.
Hva vet naboene? I nabolaget på Askøy står eneboligene tett. En nabokvinne
forteller at hun ofte hørte lyden av fest og drikking fra Cathrines hus. - Det
gikk rykter om at barna gikk for lut og kaldt vann i store perioder, sier
nabokvinnen. Hun skjønte at ting ikke var slik de skulle. En dag ringer Cathrine
på døren hos naboen. Hun er 11 år. Tårene renner nedover kinnet. - Mamma sier
hun vil at jeg skal være død, sier Cathrine til naboen. Hun sier ikke så mye
mer. Sier ikke at morens psykiske problemer har toppet seg, at Cathrine har
brukt dagen til å hindre moren i å ta livet sitt. Tidligere på dagen sier mamma
til Cathrine at hun ikke vil leve lenger. Moren går mot bilen, setter seg inn,
og sier hun skal kjøre bilen i en fjellvegg. Cathrine setter seg også inn i
bilen. - Hvis du skal drepe deg selv får du drepe meg også, mamma, sier
Cathrine, og nekter å flytte seg. Etter en stund tar Cathrine bilnøklene fra
moren, roer henne ned, og får henne tilbake i huset og i seng. Cathrine løper
hjemmefra og søker trøst hos nabokvinnen. Kvinnen tenker at nå er det nok. Hun
vil ringe barnevernet. Men hva gjør du når familien det gjelder er naboer? Og
andre familiemedlemmer bor like ved? Naboen vegrer seg, grubler, dropper det.
Når hun senere treffer Cathrine i gaten, spør hun hvordan det går. Jenten svarer
ikke. - Jeg angrer på at jeg ikke gjorde noe, sier kvinnen. Men nå er det for
sent. Barndommen er ferdig. Den kunne vært annerledes. - Hils Cathrine fra meg.
Si at jeg tenker på henne. Jeg er så glad hun har klart seg. Hvordan er mamma i
dag? Når det lukter rent, nyvasket gulv i det hun åpner døren, kjenner Cathrine
lykkefølelsen bre seg i magen. Når mamma har vasket gulvet, er alt bra. Da er
hun nykter. Rydder, serverer nystekte rundstykker til frokost og er verdens
beste mamma. Andre dager slår lukten av svidd mat mot dem når de kommer hjem fra
skolen. Da vet de før de kommer inn i stuen. At mamma ligger sløv på sofaen. At
hun har gjort et forsøk på å være en god mor, begynt på middagen, men glemt den
på komfyren. Der brenner maten seg fast i kasserollen uten at moren merker det.
- Mamma var en livsglad dame, som elsket å gjøre det godt for de rundt seg. Jeg
ville ikke byttet henne bort mot noen. Men hun skjønte nok ikke hvor mye pillene
og de psykiske problemene påvirket oss, sier Cathrine. Cathrines mor er selv god
til å skjule hva som foregår. Venninnen Mette Helen Bjarkøy husker henne som en
pliktoppfyllende dame med glimt i øyet. En empatisk venninne som var flink til å
lytte. De ble venninner i ungdomstiden, og jobbet sammen på Solstrand Blomster.
Noen ganger ser kollegaen at Cathrines mor er sløv, men blir forklart at det er
på grunn av medisiner. Hun oppfatter aldri at venninnen har et pilleproblem. -
Jeg fikk sjokk da jeg fikk vite hva som egentlig hadde foregått. Jeg blir trist
over at hun har skjult så mye for oss, og skuffet over at jentene ble sviktet.
Men jeg dømmer henne ikke, og er ikke noe mindre glad i henne etter det jeg vet
i dag. Få kjenner Cathrine bedre enn Maria. Maria Monsen Thorsen fra
parallellklassen blir hennes beste venninne. De leker for det meste ute i gaten,
eller hjemme hos Maria. En sjelden gang er de hjemme hos Cathrine. Da sitter
faren stort sett og ser på TV, mens moren steller med blomstene i hagen. Maria
husker henne som blid og omgjengelig. Det Maria ikke vet, er at venninnen alltid
ringer før hun tar med seg noen hjem, fordi hun må sjekke tilstanden hjemme. På
rommet hører de på musikk. Sangen « Hurt » med Johnny Cash er Cathrines
favorittsang. De hører på den om og om igjen. - Vi var jo mange som visste at
det var noe, at hun hadde hatt problemer med mobbing og sånt, men det var ingen
av oss som visste hvordan hun egentlig hadde det hjemme. Hun var veldig flink
til å skjule det, sier Maria. Hun ble voksen før venninnen fortalte historien om
oppveksten. Jentene er fremdeles nære venninner. - Med den oppveksten hun hadde
er det utrolig at Cathrine har blitt den hun har blitt, sier Maria. Musikksmaken
blir sint og mørk. I 5. og 6. klasse blir Cathrine mer deprimert. Hun slutter i
skolekorpset. Sammen med Maria hører hun på Slipknot, Satyricon, Korn. Heavy
metal. Snart skal dragningen mot det mørke komme til uttrykk i klærne. Cathrine
kjøper nagler og går bare med svarte klær på skolen. Innimellom går hun i
t-skjorte. Da er arrene fra selvskadingen synlige. Noen må ha sett dem. Men
ingen spør hva det er. Mamma blir etter hvert ufør på grunn av sykdom. Pappa
legger igjen penger på skjenken i stuen når han drar ut i Nordsjøen. Cathrine og
søsteren har ansvaret for å handle, lage mat, vaske huset, gjøre lekser, komme
seg på skolen. Våke over mamma. - Det var ikke så lett å få venner. De andre
snakket om morsomme ting de hadde gjort i helgen, jeg hadde passet på at mamma
ikke mikset feil piller. Jeg hadde ikke så mye å fortelle om, sier Cathrine. Hva
er det med Cathrine? På Kleppestø ungdomsskole har rektor Øystein Holmelid over
400 hormonelle tenåringer å holde styr på. Men rektor husker noen bedre enn
andre. En av elevene skiller seg fra de pastellfargede jentene. Fjortenåringen
har piercinger i ansiktet. Pinnsvart hår og naglehalsbånd. - Det ligner på et
sånt halsbånd man kjøper på hundebutikken, sier rektor til Cathrine, og
fremkaller et sjeldent smil hos henne. Karakterene hennes er gode, femmere for
det meste, men fraværet vokser. I tiende klasse blir rektor bekymret for at hun
ikke møter på skolen. Cathrine blir innkalt til rektors kontor i skolens gamle
fløy. I møtet mellom de to snakker rektor mye, jenten lite. Hun lytter, men er
stort sett taus. Tilkneppet. Innesluttet. Rektor Holmelid spør rett ut hvorfor
hun er så mye borte fra skolen. - Liker ikke skolen, mumler tenåringen.
Ungdomsskolen er nok for firkantet for henne, tenker han, og ser hun er
utilpass. Hun er mye alene. Tilpasningsvansker, tenker rektor. Det faller ham
aldri inn at den pliktoppfyllende jenten har passet på seg selv siden hun var ni
år. Cathrine er 14 år gammel når søsteren flytter hjemmefra. Pappa er mindre og
mindre hjemme, og Cathrine sier hun bruker nesten all fritid på å passe på
mamma. Hun er så sliten, så sliten. Vi var så redde for hva som ville bli
konsekvensen hvis vi fortalte hvordan det var hjemme, redde for at barnevernet
skulle ta oss, så vi skjulte det også for vår familie. Rektor tenker det sitter
en kunstnerspire i stolen foran ham. Med seks i forming har hun «kolossale,
kreative evner». Han sier at alt blir bedre når grunnskolen er ferdig, da kan
hun bli akkurat det hun vil, bare hun står på og kjemper seg til et godt
vitnemål. - Hadde hun bare hatt strake enere og toere, hadde jeg reagert
raskere. Men hun var jo så pliktoppfyllende og flink. Jeg tenker i dag at jeg
burde ha stilt flere spørsmål. Jeg tar selvkritikk på at jeg ikke gjorde mer den
gangen, sier Holmelid. Hva vet slektningene? Cathrines morfar har en annen
versjon av historien enn Cathrine og søsteren. Han mener barnebarna ikke har
lidd noen nød, og at jentene var store nok til å ta vare på seg selv. Men
morfaren bekrefter at datteren, Cathrines mor, periodevis hadde et problem med
overforbruk av piller. Han anslår at dette problemet varte i to-tre år. Morfaren
sier han observerte flere ganger at datteren var sløv på grunn av høyt inntak av
piller. Han mener pillemisbruket var knyttet til overmedisinering fra legens
side. Flere personer i familien kontakter morens fastlege og ber legen skrive ut
mindre piller. Cathrine og søsteren synes ikke det er rart at mor-faren har en
annen oppfatning av saken enn dem. - Vi var så redde for hva som ville bli
konsekvensen hvis vi fortalte hvordan det var hjemme, redde for at barnevernet
skulle ta oss, så vi skjulte det også for vår nærmeste familie. Men det finnes
dokumenter som bekrefter jentenes historie. Når søstrene endelig forteller,
skjer det ingenting. På et punkt kunne historien om Cathrine og søsteren tatt en
helt annen vending. For det er en voksen person som får vite hvordan jentene har
det hjemme. Hver for seg går jentene til en de tror kan hjelpe dem, setter seg
ned i kontorstolen hos fastlegen sin, og forteller. De sier alt, i håp om å få
hjelp både til seg selv og moren. Jentene forteller helt konkret at moren ruser
seg stadig mer. Navnene på pillene hun tar. At hun snøvler når hun snakker, er
omtåket, ligger på sofaen i dagevis, er vanskelig å vekke. At hun forsøker å
skaffe seg mer piller fra andre kilder enn legen. Jeg gikk med en konstant angst
for at mamma skulle dø. Jeg ventet på den telefonen. Legen som jentene går til
for å få hjelp, er den samme som har skrevet ut piller til moren i en årrekke.
Fordi vedkommende er fastlege for både moren og døtrene, er legen godt kjent med
familiesituasjonen. Legen vet at jentenes far er på jobb i Nordsjøen flere uker
i strekk. Fastlegen oppfatter moren som suicidal. Likevel varsler ikke legen
barnevernet. Selv om vedkommende vet at to små jenter for det meste bor alene
med en mor som har store psykiske problemer og ruser seg jevnlig. Ifølge jentene
blir deres bekymringer avfeid som «et ungdomsopprør». Flere familiemedlemmer
kontakter legen i årenes løp. De ber om at moren får skrevet ut mindre piller,
fordi de oppfatter henne som sløv og ruset. En dag ringer en nabo til fastlegen.
Naboen er bekymret fordi Cathrines mor kjører bil i ruspåvirket tilstand. Loven
pålegger helsepersonell å varsle barnevernet ved mistanke om omsorgssvikt. Da
opphører taushetsplikten. Hvorfor varsler ikke fastlegen barnevernet? Morens
legejournaler er sterk lesning. Side på side om en kvinne som er dypt fortvilet,
som forteller om ekteskapsproblemer, fysiske smerter, tanker om selvmord. En
gang legges hun inn på Haukeland etter en overdose piller. Hva gjør legen?
Skriver ut flere piller. Bytter ut noen pilletyper når moren sier hun blir
veldig sløv av dem, men fortsetter å skrive ut Paralgin Forte og andre sterke
tabletter jevnlig. I 20 år, vel vitende om at pasienten i perioder er alene med
to små barn. Fra morens legejournal, 27. juli 2004: «Innkalt til time. Møter
tydelig påvirket av et eller annet. Underlig påkledning. Bemerker at hun er
påvirket av noe. Forklarer at hun har hatt et sterkt migreneanfall og er
utkjørt.» I fortvilelse tar døtrene pilleeskene fra badet og kaster dem i
bosset. Men moren får alltid utskrevet nye piller. Når døtrene spør hvorfor hun
tar piller, sier moren at hun har migrene. Når jentene blir eldre og stiller
flere spørsmål ved pillebruken, sier moren det er medisiner for andre sykdommer.
Jeg kunne ikke si noe. Jeg var livredd for å miste Cathrine. Lillesøsteren - Jeg
er ikke bitter, men kjenner et sinne mot legen som tillot mamma å fortsette å
ruse seg, selv om legen visste at mamma var alene med oss mesteparten av tiden.
Hvor langt skal en leges taushetsplikt strekke seg? Hadde ikke legen vel så mye
ansvar for oss, som også var hennes pasienter - og som var barn? Cathrine har
fritatt legen fra taushetsplikten, og ønsker at legen skal fortelle det hun vet.
BT har vært i kontakt med legen, men vedkommende vil ikke uttale seg. Legen er i
dag pensjonert. Hvordan har jeg vært som mor? En dag i oktober 2005 drar moren
på besøk til eldstedatteren, som bor i en leilighet i nærheten. Hun har noe hun
vil si. For første gang innrømmer moren at hun har et rusproblem. Hun har
bestemt seg for å gjøre noe med det. Hun snakker om å legge seg inn til
avrusning. - Hun var helt nykter, og hadde en livsgnist i øynene som jeg ikke
hadde sett på flere år. Etter å ha levd med en rusmisbruker i mange år ser jeg
alltid på øynene, det er der du ser hvordan tilstanden er, forklarer Cathrines
søster. Det blir en fin samtale. Moren spør eldstedatteren hvordan hun har vært
som mor. Datteren sier hun har vært streng, men omsorgsfull og kjærlig. I de
gode periodene. Men hun forteller også hvor mye rusen har ødelagt for døtrene.
Moren ber om unnskyldning for at hun har sviktet. Sier at alt skal bli bedre.
Men som om hun har en forutanelse om det som skal komme, sier hun at søsteren må
love å ta vare på Cathrine hvis noe skjer. «Jeg er glad i deg», sier moren, og
gir henne en klem. «Sees senere i dag!» Så går moren hjem, for å gjøre det hun
elsket mest: å pynte, lage i stand til fest. Det var Halloween, og akkurat som
før, da ting var bra, skulle moren lage Halloween-fest for alle ungene i
nabolaget. Så skjer det søstrene frykter mest. Hjemme i eneboligen pynter moren
til Halloween. Hun gjør seg flid, selv ute i hagen skal det pyntes. I det hun
skal til å henge opp dekorasjoner på terrassen, faller hun om. Hun er 37 år og
har bestemt seg for å gjøre noe med livet sitt. Så stanser hjertet. Cathrine er
på karatetrening. I det hun kommer ut i garderoben ringer telefonen. - Du må
komme hjem med en gang, det har skjedd noe, sier et familiemedlem. Det er flaks
for alle at søsteren min og jeg er så pliktoppfyllende. Ordene faller som slag i
magen. Cathrine vet med en gang hva det er. - Jeg gikk med en konstant angst for
at mamma skulle dø. Jeg ventet på den telefonen. Familiemedlemmer som bor i
nærheten finner moren på terrassen. De prøver å gjenopplive henne, ringer
ambulansen. Men livet står ikke til å redde. Hjemme hos Cathrines søster hamrer
det på døren. Hun åpner, og ser Luftambulansen forsvinne med moren. Vet noen at
Cathrine nå bor alene? Cathrine er 15 år når hun plutselig må leve uten mamma.
På papiret har hun og faren felles adresse, men han er ikke mye hjemme. Cathrine
har ikke flere krefter igjen og når bunnen. Helsesøster Gunn Knutsen på
Kleppestø Ungdomsskole blir redningen. Hun tar alltid en samtale med elever som
har mistet nære familiemedlemmer. - Jeg står på stupet. Til nå har jeg tatt et
steg tilbake. Til nå, sier Cathrine under det første møtet. Den erfarne
helsesøsteren gir ut privatnummeret sitt til elever som har det ekstra
vanskelig, og Cathrine får beskjed om at hun kan ringe eller sende sms når som
helst på døgnet. De avtaler å møtes ukentlig. Gunn Knutsen stiller spørsmål.
Lytter. Cathrine sier lite i starten. Så løsner det litt. Hun forteller aldri om
morens problemer. Men hun snakker om sorgen etter mamma. Det går etter hvert opp
for helsesøsteren at jenten som sitter i stolen på kontoret hennes er suicidal.
Faren er fortsatt borte flere uker av gangen på jobb. I perioder bor
femtenåringen, som har store psykiske problemer, helt alene i huset. - Jeg
visste at hun hadde mye familie rundt seg, som tanter, onkler og besteforeldre.
Jeg forsto det slik at Cathrine skulle få oppfølging av dem. Jeg visste ikke at
hun var så mye alene, sier Knutsen. Helsesøsteren sier barnevernet skal kobles
inn i tilfeller der nær familie ikke gir tilstrekkelig omsorg. - En femtenåring
skal ikke bo mutters alene selv om personen er selvstendig. Hadde jeg visst det
hadde jeg tatt en prat med andre familiemedlemmer, for å komme til gode avtaler.
Men jeg oppfattet aldri at det var nødvendig. Våren 2006 lysner det. Cathrine
har ikke så lyst å skade seg lenger. Helsesøsteren noterer fremgangen i
journalene sine. Gunn Knutsen blir godt kjent med en usedvanlig sterk jente. En
som vil leve, vil komme seg videre, vil dempe trangen til å skade seg selv. De
ukentlige samtalene bærer frukter. Sammen finner de frem til Cathrines
fremtidsdrømmer. Vendepunktet blir Ungdomshuset 1880. Først begynner Cathrine å
vanke der, så engasjerer hun seg i alt som skjer. Sommeren samme år er hun
ferdig på ungdomsskolen. Endelig begynner resten av livet, og frem-tiden er ikke
lenger en eneste svart sky. I dag, seks år senere, jobber fremdeles
helsesøsteren på Kleppestø ungdomsskole. Kontoret er et annet, men budskapet det
samme. «Har du en mor eller far som drikker for mye, bruker piller eller
narkotika? Da er du ikke alene», står det på en av de mange plakatene som henger
på veggen. Gunn Knutsen har fått nye «fascinerende ungdommer» å bruke tiden på.
Men noen glemmer hun aldri. - Enkelte elever bærer man med seg under huden
lenger etter de er ferdige på skolen. Cathrine er en sånn elev. Hun var en så
sterk jente. Hun klarte seg i kaoset tross alt. Jeg tenker ofte på henne
fremdeles. Hva hadde skjedd om alle hadde meldt inn det de visste? Cathrine har
ofte lurt på det. Hvordan hadde livet vært da? Og var situasjonen sånn at noen
burde ha koblet inn barnevernet? Gro Kyte, leder for barnevernstjenesten på
Askøy, er ikke i tvil. En av de som ikke varslet, begikk grov
tjenesteforsømmelse. Vi forteller Kyte hva de voksne rundt Cathrine har fortalt
til BT om barndommen hennes. Hadde hun bare hatt enere og toere, hadde jeg
reagert raskere Rektor Øystein Holmelid Hvem av dem burde varslet barnevernet?
Hvem var lovpålagt å gjøre det? Lærere og rektorer har plikt til å varsle
barnevernet hvis de mistenker at et barn blir utsatt for omsorgssvikt. Men
rektorene og lærerne på barneskolen og ungdomsskolen hadde ikke nok informasjon
til at de var pålagt å varsle barnevernet i Cathrines tilfelle, mener Kyte. -
Men det er kritikkverdig at de ikke kalte inn Cathrines foreldre til samtale om
det at hun ikke hadde mat med, og at hun flere ganger møtte uforberedt. På
ungdomsskolen er dette kombinert med høyt fravær, og en adferd og påkledning som
skiller henne fra de andre barna. Skolen burde uten tvil hatt en dialog med
hjemmet om hvorfor Cathrine ikke var på skolen. De kunne også ha koblet inn
barnevernet i samråd med foreldrene, for å få satt i gang tiltak for å få ned
fraværet hennes. Skulle naboen ha varslet? Privatpersoner er ikke lovpålagt å
varsle barnevernet, men alle voksne har et ansvar for å melde fra om barn de er
bekymret for. Hva ville barnevernet gjort hvis nabokvinnen som Cathrine søkte
trøst hos hadde sendt inn en bekymringsmelding? - Informasjonen naboen satt med,
om mye festing i huset og en redd jente som sier at moren vil at hun skal dø, er
informasjon som hadde ført til at vi hadde satt i gang en undersøkelsessak. En
undersøkelse består av samtaler med foreldrene og barnet, vanligvis også
observasjoner av hvordan foreldre og barnet har det sammen. Barnevernet
innhenter også informasjon fra skole, helsestasjon, lege og i noen tilfeller
politiet. Nabokvinnen vurderte å varsle barnevernet, men droppet det fordi hun
bodde tett på flere av Cathrines familiemedlemmer. Kunne hun varslet anonymt? -
Det kunne hun, men anonyme meldinger må inneholde mer alvorlig informasjon før
vi begynner med undersøkelser. Hvis hun hadde kommet med en bekymringsmelding
uten å være anonym, ville Cathrines foreldre hatt krav på å vite hvem som hadde
varslet oss. Kan en 15-åring bo alene? Helsesøsteren kom inn i bildet etter at
Cathrines mor var død. Cathrine var da 15 år, hadde psykiske problemer og bodde
alene i huset i lengre perioder, fordi faren var i Nordsjøen. Er det noe som
tilsier at helsesøsteren burde varslet barnevernet om Cathrines situasjon? Det
er mye jeg burde gjort annerledes. Faren til Cathrine - Ja, jeg mener
helsesøsteren har brutt meldeplikten hvis det var sånn at ingen voksne hadde
ansvar for Cathrine mens faren var bortreist. Det er ikke greit at en 15-åring
med Cathrines bakgrunn bor alene. Helsesøster burde forsikret seg om at det var
klare avtaler med andre familiemedlemmer om at noen tok fullt ansvar for
Cathrine mens faren var borte, ellers burde hun meldt fra til oss. Den viktigste
biten i puslespillet. Mange sitter med små biter i puslespillet som er Cathrines
barndom, ingen kjenner hele bildet. Unntaket er Cathrines fastlege, som også er
fastlegen til moren og søsteren. Legen vet at de to barna bor sammen med en mor
som ruser seg. Hun vet at barnas far er mye borte på grunn av jobben i
Nordsjøen. Legen vurderer moren som suicidal. Begge barna forteller legen i
detalj hvordan situasjonen er hjemme. Legen melder ikke fra til barnevernet, men
fortsetter å skrive ut sterke piller til moren. - Dette er grov
tjenesteforsømmelse fra legens side. Leger har plikt til å melde fra om
omsorgssvikt, uten hensyn til taushetsplikt. I dette tilfellet hadde legen en
helt klar plikt til å varsle barnevernet, mener lederen for barnevernstjenesten
på Askøy. - Hva ville dere gjort dersom legen hadde meldt fra? - Opplysninger om
små barn som er alene med en ruset omsorgsperson, ville ført til tiltak på
dagen. Hvis ikke andre familiemedlemmer hadde kunnet ta omsorgen, ville barna
blitt plassert i beredskapshjem. - Hva tenker du om Cathrines historie? - At
barnevernet helt klart burde vært inne i bildet. Det er veldig ille at hun ikke
har fått den hjelpen hun hadde krav på, men det er flott at hun har klart seg så
godt på tross av dette. Jeg håper hun har fått hjelp til å bearbeide det hun har
vært gjennom. Vi ringer Cathrines far. Bortsett fra søstrene er han den eneste
som kjenner sannheten om hva som foregikk der hjemme. - Det er mye jeg burde
gjort annerledes, sier faren. Han bekrefter at Cathrines mor, hans tidligere
kone, hadde et omfattende rusproblem. - Hun hadde ikke det da vi møttes, men de
siste fire-fem årene hun levde ruset hun seg mer og mer. Hun var sløv, snakket
usammenhengende og lå for det meste på sofaen. Jeg antar det var piller hun fikk
fra legen. - Var hun egnet til å ha omsorg for to barn mens du var bortreist på
jobb? - Jeg ringte hjem hver kveld for å sjekke hvordan ungene hadde det, og
tenkte de kunne gå til besteforeldrene sine hvis det ble ille. Han deltok lite i
familielivet når han var på land. - Jeg tok meg tre-fire pils etter jobb, så
gikk jeg og la meg fordi jeg ikke orket å se på hun som lå halvbesvimt i sofaen.
- Gjorde du noe for å hjelpe din kone ut av pillemisbruket? - Nei, fordi
forholdet mellom oss ble dårligere og dårligere, så på slutten ble det vel litt
sånn «never mind». - Cathrine var redd det skulle begynne å brenne hjemme når
moren sovnet med røyken i hånden, og følte hun måtte passe på hele tiden. Fikk
hun for mye ansvar? - Ja, sett i ettertid gjorde hun det. Det skjedde ofte at
moren sovnet med røyken i hånden. Kontakten mellom døtrene og faren har i flere
år vært sporadisk, men har i den senere tiden blitt bedre. Døtrene er glade for
det, og vil gjerne at faren skal være en større del av livene deres. Og livene
deres er bra nå. For stikk i strid med det som ofte skjer med barn som vokser
opp med rus i hjemmet, går det fint med Cathrine og søsteren. - Vi er noen sta
jævler som vil leve, som vil bety noe for de rundt oss, sier storesøsteren. -
Det er flaks for alle at søsteren min og jeg er så pliktoppfyllende og
ordentlige, ellers kunne vi lett ha havnet utpå. Det var jo ingen som passet på
oss, sier Cathrine. Søstrene følte seg usynlige hele oppveksten. De var helt
sikre på at ingen andre hadde det som dem. Fordi ingen orket å ta ubehaget med å
varsle. Nettopp det har blitt søstrenes kampsak. - Mange rundt oss visste litt
eller mye om hvordan vi hadde det. Hadde noen av dem varslet, kunne barndommen
vår vært helt annerledes. De er fullstendig klar over at det kan være ubehagelig
å være den som melder fra. - Men hvis du vet om barn som ikke har det bra, så si
fra. Ubehaget på kort sikt er ingenting i mot konsekvensene det får for barnet
på lang sikt hvis ingen sier noe. Det er alltid bedre å sende en
bekymringsmelding for mye enn en for lite. Alltid. I dag er storesøsteren
småbarnsmor og fast bestemt på at datteren hennes aldri skal få oppleve det hun
selv gjorde. Cathrine driver i en alder av 22 år sitt eget firma som fotograf,
og har prosjekter med kulturkontorene i flere bydeler. Samtidig jobber hun på
Ungdomshuset 1880, og er med på å drive «Ungt nettverk», et møtested for ungdom
med foreldre som sliter med rus og psykiske problemer. Arrene etter
selvskadingen er hun i ferd med å tatovere over. Arrene på sjelen er det litt
verre med, men Cathrine nekter å la det ødelegge livet hennes. - Jeg har den
bagasjen jeg har. Jeg velger å bruke den positivt, sånn at mine erfaringer kan
hjelpe andre. Saken er basert på intervjuer med Cathrine Langfjell Torsvik,
Cathrines storesøster, Cathrines far, Cathrines morfar, tidligere rektor Tor
Magnus Lilletvedt ved Kleppestø barneskole, tidligere lærer Olav Mulelid ved
Kleppestø barneskole, tidligere rektor Øystein Holmelid ved Kleppestø
ungdomsskole, helsesøster Gunn Knutsen ved Kleppestø ungdomsskole, Cathrines
venninne Maria Monsen Thorsen, Cathrines mors venninne og kollega Mette Helen
Bjarkøy, tidligere naboer, leder Gro Kyte i Barnevernstjenesten på Askøy og
legejournaler. - Når virkeligheten kommer, er det for sent å lære - Blir
helikoptrene bedre utstyrt? Flere ressurser eller personer Ønsker lovendringer -
Hva gjør PST for å møte soloterrorisme? 

- Vi samarbeider med 60 land 

- Det tok 77 minuitter før riksalarm ble slått 

- Er det nok fokus på ekstrem ideologi? - Det er forbedringspotensiale
Trusselbildet er bekymringsfullt Faremo: 

Styrker helikoptertransportstøtten 

Dette spør komiteen om 

Dette innledet de med 

Dette ønsker de svar på 

122 spørsmål 

I dag måtte forsvarsministeren og justisministeren møte i Stortinget for å gi
22. juli-komiteen nye svar om beredskapen under terrorangrepene. Høring: PST
sjef Janne Kristiansen, justisminister Grete Faremo og fungerende politidirektør
Vidar Refvik under onsdagens høring i Stortinget om angrepene 22. juli. 

Foto: SCANPIX I tillegg stiller også sjef i Politiets sikkerhetstjeneste (PST),
Janne Kristiansen, fungerende politidirektør Vidar Refvik og forsvarssjef Harald
Sunde til den åpne høringen i Stortinget for å svare på spørsmål knyttet til
terrorangrepene på Utøya og i regjeringskvartalet 22. juli. 

De er bedt om å stille fordi 22. juli-komiteen ønsker en utdypning av 22.
juli-redegjørelsen som ble gitt i Stortinget av tidligere justisminister Knut
Storberget og tidligere forsvarsminister Grete Faremo i høst, skriver
aftenposten.no. 14.07: Jan Bøhler (Ap) stiller flere spørsmå om
helikopterberedskapen. - Retningslinjene er bedre i forhold til bistand fra
redningshelikopter. Hva ligger i de nye retningslinjene? Blir de bedre utstyrt,
og vil de delta i øvelser? Justisminister Grete Faremo svarer: - Dette er
retningslinjer som nettopp er kommet på plass, og som gjelder redningshelikoptre
som først og fremst brukes som i dag, av medisinsk personell. Men liv og helse
kan stå på spill i situasjoner som ikke er av tradisjonell art, og hvor det kan
være aktuelt å transportere politiet i Sea King. Hvordan det vil gjennomføres,
vil vi måtte kunne komme til bake til. Når helikoptrene brukes til trening i
kontra-terror, rustes de spesielt til det. 

Vi snakker om transportstøtte i de nye retningslinjene, understreker Faremo.
14.05: Anders Andunsen (Frp) tar opp kulturforskjeller i politiet og Forsvaret.
- Det snakkes om de store kulturforskjellene i politiet og Forsvaret. Vil
statsråden si at 22.juli har gjort at man har fått større forståelse for behovet
de to etatene har? Faremo svarer: - Det er stor gjensidig forståelse for at man
kan forsterke innsatsen gjennom bistand fra Forsvaret. Vi trenger bedre kunnskap
om kapasiteten som er tilgjengelig, rutiner for informasjonsutveksling, og
øvelser. - Hvis du skal velge mellom flere ressurser eller personer, hva ville
du valgt, spør Venstres Trine Skei Grande. 

- Det hører sammen, og man trenger både maskiner og mennesker, sier Faremo.
14.00: Martin Kolberg (Ap) tar opp lovverket for justis, politi og Forsvaret. -
Vi snakker om forholdet mellom justis, politi og forsvaret. Er lovverket man har
tilfredsstillende for samarbeid mellom instansene, spør Kolberg. - Grunnleggende
mener jeg vi har et godt regelverk fra grunnloven og ned. Men vi må merke oss at
det er mange av gjeldende regler som er til gjennomgang, blant annet
bistandsinstruksen - om den fungerer godt nok, sier Faremo. PST-sjef Janne
Kristiansen utdyper: - Vi trenger ytterligere lovhjemler, fordi utviklingene har
gått i en annen retning siden 2005. Det gjelder spesielt forberedelseshandlinger
og soloterrorister. - Hvor avhengig er PST av lovendringer for å kunne gjøre sin
jobb, spør Kolberg 

- Det vil være avgjørende for oss for å kunne avdekke soloterrorister, svarer
Janne Kristiansen. 13.52: Jenny Klinge (Sp) stiller spørsmål om PSTs arbeid mot
soloterrorisme. - Hva er PSTs tilgjengelige metoder for å møte soloterrorisme,
spør Klinge. - Det er spilt inn et forslag fra PST om hvordan man burde
forebygge bedre og raskere iverksette tiltak for å kunne komme denne type
kriminalitet til livs. Fra departementets side har vi foreberedt et
høringsnotat, det vil bli sendt ut i løpet av våren. Det er viktige spørsmål som
vi må ta en grundig diskusjon rundt, svarer justisminister Grete Faremo. - Hva
hadde egentlig skjedd hvis riksalarmen hadde fungert 22. juli, spør Venstres
Trine Skei Grande. - Alle politidistriktene får da informasjon om hva som skjer,
og ville hatt informasjonen mye raskere og respondert. Det er tilfelle at de
nærliggende politidistrikene ble kontaktet direkte av Oslo politidistrikt. Det
ble ikke etablert sperringer, svarer politidirektør Vidar Refvik. - Hvis jeg er
i nød: Kan jeg stole på at svaret politiet gir meg er riktig, spør Skei Grande.

- Man skal gi et korrekt svar, svarer Refvik. 13.45: Aukhtar Chaudry (SV) tar
opp PSTs bemanning. - Hvor mange medarbeidere fra PST er det, spør Chaudry. -
Det er 400 medarbeidere sentralt, samt 125 medarbeidere i hvert politidistrikt.
Det er også en representant på Svalbard, svare PST-sjef Kristiansen. - Pakistan
er en del av trusselbildet man er opptatt av i PST. Bør vi ikke ha en kontakt i
Pakistan, undrer Chaudry. - Det skal hele tiden gjøres vurdering av hvem vi
samarbeider med, jeg vil ikke si noe spesifikt om det landet du nevner. 

Vi har samarbeid med 60 land, og vi samarbeider godt med e-tjenesten, sier Janne
Kristiansen. 13.30: Anders Anundsen (Frp) spør om riksalarm. - Hva er det i
stystemet med kommunikasjon mellom politi og Forsvar som fører til at det tar 7
timer og 26 minutter som før man sender anmodning? - Den ansvarlige
politimesteren har ansvar for vurdere behovet for bistand, og som har oversikt
over situasjonen ved enhver tid. Dette er en vurdering som må gjøres i ettertid,
om man har hatt behov for bistand fra Forsvaret tidligere, svarer politidirektør
Vidar Refvik. - Er det en generell terskel i politiet for å be om bistand, spør
Anundsen. - Normalt tror jeg ikke det, man foretar vurdering av situasjonen og
går til de aktuelle instansene for hjelp. Det er en vurdering man må gjøre. Jeg
har ikke opplevd at terskelen er for høy i andre sammenhenger, svarer Refvik. -
Det tok 77 minuitter før riksalarm ble slått. Er det riktig at det i den
settingen ville bli satt inn politisperringer som følge av en riksalarm? 

- Det vil bli gjort vurderinger fortløpende, og det er ingen automatikk i en
slik sperring, svarer Refvik. 13.40: Jan Bøhler (Ap) stiller spørsmål om
eksstrem ideologi - PST viser til i sin trusselvurdering at det er personer som
har ekstrem ideologi. Vi må prioritere å være tett på så man kan stoppe dette.
PST kan ikke være overalt. Hver enkelt politidistrikt må ta oppgaven alvorlig og
ha kompetanse. Er det ditt inntrykk at det er nok fokus på dette i de enkelte
politidistriktene? PST-sjef Janne Kristiansen svarer: - Vi har 27 PST-kontor i
hele landet, ett i hvert politidistrikt. Vi samarbeider med de lokale
myndigheter hele tiden. Det er viktig for oss å ha øyne og ører ute, og det er
viktig at det prioriteres. Det som er min oppfatning er at dette er viktig og at
dette prioriteres. At man for eksempel reiser til asylsmottak, og resiser til
skoler og har lokale nettverk, sier Kristiansen. - De lokale PST-ledd i de
lokale politidikstriksene sikrer god kontakt. I sum synes jeg at den ordningen
vi har i dag, gjør at vi har stor oppmerksomhet på dette, supplerer
politidirekør Vidar Refvik. - Kan PST-sjefen si noe om hvordan man legger opp
innsatsen på informasjonshenting fra nettet? - Har fått betydelige ressurser til
å prioritere dette, så dette er et stort og omfattende prosjekt som vi ser frem
til å jobbe med, og vi ser allerede i dag at det er viktig arbeidsområde. 

Vi kommer til å samarbeide med Kripos og e-tjenesten for overvåke nettet, svarer
PST-sjef Janne Kristiansen. 13.20: Knut Arild Hareide (KrF) stiller spørsmål til
Faremo. - Er du enig i at det trengs tettere samarbeid mellom Forsvar og politi.
Forsvarsminister Faremo svarer: - Ja, det er viktig for oss hvordan vi kan se på
forbedring av samarbeidet. Jeg vil ikke utelukke at vi blir utfordret på å tenke
nytt etter at 22.juli. - Vi må prioritere liv og helse, sier politidirektøren.
Er ikke 22.juli et godt eksempel på at vi ikke hadde god nok beredskap, spør
Hareide. - Mitt utgangspunkt er at vi skal jobbe med sikte på å bli bedre. Som
ny justis- og beredskapsminister løfter vi frem fokuset på beredskap, og hvor
det er varslet at vi setter inn mer ressurser, sier Faremo. - Vil det være
aktuelt å innbefatte sykehus og forsvaret i en ny riksalarm, spør Hareide. - Det
er for tidlig å varsle det eller konkludere. Mitt hovedfokus er å ha en
riksalarm som fungerer, som er forstått og som blir testet ut jevnlig, svarer
ministeren. 13.10: Fungerende politidirektør Vidar Refvik orienterer: - Vi
erkjenner at både politiets endelige evalueringsrapport og 22.juli-rapporten vil
vise punkter for forbedring. - Vi har utviklet et opplæringsprogram, kalt
skyting pågår, med utgangspunkt i skolemassakre. Mannskapene som ble satt i
innsats 22. juli først ventet på båt, ikke på ytterligere mannskap. Iinstruksen
ble fulgt av de første som kom til stedet - Riksalarm skal iverksettes av
Kripos. Det tekniske systemet er bygd opp slik at det skal være en PC ved hvert
politidikstrikt dedikert riksalarm. Erfaringer etter 22.juli viser at det er
forbedringspotensiale for riksalarm. Det var heller ikke testet av
politidirektoratet. Nasjonal varsling vil jevnlig testes, og personale vil bli
trent i bruk av dette, sier politidirekdøren. - Objektsikring må til enhver tid
vurderes ut fra hensyn til liv og helse og ressurser. - Man er mer sårbar i
ferietid, noe som ble synlig 22.juli. 

Det er utarbeidet et objektsikringsopplegg for Stortinget, som oppdateres
jevnlig og er et samarbeid mellom sikkerhetsseksjonen, politi og HV, fortsetter
Refvik. 13.05: PST-sjef Janne Kristiansen holder sitt innlegg: 

- Om vi burde ha gjort noe annerledes, er det sentralt tema for
22.juli-kommisjonens arbeid. -Festen som endret alt for Espen 

Gladgutten Glade i hverandre 

Bekymret for sønnen 

Elises skyldfølelse 

Reddet av moped 

Kritisk 

Gråt av glede 

Ironman 

Gitardrømmen 

Forbanner spriten 

Den farlige alderen 

- Verdens beste skole 

- Du reddet livet mitt 

Knuseklemmen Hjemme på Askøy venter en bekymret pappa. Sønnen har dratt på fest.

Et vitne ser Espen Dale (18) gå på utsiden av hotellbygget, 14 meter over
bakken. Natt til søndag 15. februar 2009. Vitnet har akkurat lagt seg, i det han
hører et vindu knuse. Vitnet har utsikt mot bakgården til Thon Hotell
Rosenkrantz i Bergen sentrum, og ser en person gå på utsiden av byggets 5.
etasje. Personen er Espen Dale. Han befinner seg mellom en ventilasjonssjakt og
veggen til bygget. Han sliter med å komme forbi. Fra 5. etasje er det cirka 14
meter ned til bakken. 

Like etter at Espen kommer forbi sjakten, ser vitnet ham falle. Noen timer
tidligere, lørdag ettermiddag. Espen Dale sitter hjemme på Askøy med noen
venner, de skal av gårde på vorspiel for å feire en kompis som fyller 20 år.
Pappa Tore kommer hjem og kjefter litt på sønnen, fordi han ikke har ryddet og
pantet flasker. Vet du hva som har skjedd med Espen? Han ligger i koma Espen er
en gladgutt med en stor vennekrets. Som mange 18-åringer elsker han fart og
spenning. Fotball er hobbyen og musikk lidenskapen. Han har deltatt i Ungdommens
Kulturmønstring og spiller i band. Espens voksendrøm er å bli ingeniør, og drive
eget byggmesterfirma. Om få måneder er han ferdig på tømrerlinjen ved Askøy
videregående skole. Om en uke skal han ta lappen. Som for mange gutter på hans
alder er livet som en lek, lørdagen en stor fest. I noen timer til. Etter
vorspielet er Espen på vei til byen. Han og barndomsvennen Elise Mulelid
Rondestveit sitter i samme bil. 

Det er hennes bror som kjører. Elise merker at Espen er full, og spør om de ikke
skal stoppe hjemme hos henne og se en film, i stedet for å dra til byen. Men
Espen vil ikke det, for kompisen har jo bursdag. Elise tar fra ham flasken og
heller innholdet ut vinduet. Han blir litt sint, men det går raskt over. Espen
og Elise har vokst opp i samme nabolag, de har kjent hverandre siden de gikk i
barnehagen og snakker om hvor gode venner de er, og at de er glade i hverandre.
I byen har vorspielkameratene gått på et utested der Espen ikke er gammel nok
til å slippe inn. Han er trolig også for full til å komme inn noe sted. Elise
tar ham med på en luftetur på Torgallmenningen, kjøper hotdog til ham. Den våte
snøen laver ned. Espen har bare en hettegenser på seg. De går mot Exodus, der
Elise har avtale om å treffe noen andre venner. Men Espen kommer ikke inn på
Exodus, egentlig vil han ikke inn heller, sier han. Elise synes de kan gå hjem,
men Espen gir seg ikke: Hun skal ha det gøy, selv om ikke han kan bli med. Elise
tar vare på mobiltelefonen hans, som han mistet i snøen. 

Han har glemt pinkoden også. - Greit, jeg går inn, men jeg kommer ut igjen om
fem - ti minutter og ser etter deg, sier Elise. Er han gått, regner hun med at
han har møtt andre venner han håpet å finne på byen. - Hvis ikke, drar vi hjem,
sier hun. Samtidig hjemme på Askøy. Pappa Tore er småbekymret for sønnen. Han
tenker et øyeblikk på om han skal kjøre etter gutten til byen, men slår det fort
fra seg. 

Skap latter i sikkerhetskontrollen 

Ha det litt moro med røntgenmaskinen. Klar beskjed: Kunstneren Evan Roth har
lagd plater i rustfritt stål som sender en melding til vekteren som studerer
røntgenbildene av bagasjen din. Patriot: Om budskapet fra denne stålplata
forsikrer sikkerhetspersonalet om at du ikke har onde hensikter, er uvisst.
Morsomt? Nok et eksempel på klar beskjed fra passasjer til vekter - levert på
visuelt vis. Ha en god dag! 

Ideen kan også brukes til å gjøre en vekters arbeidsdag litt mer lystig. Hittil
har spøkefugler på vei inn i sikkerhetssjekken på flyplasser stort sett hatt
muntlige virkemidler å ty til. Vitser som «må jeg ta bomba ut av sekken før jeg
sender den gjennom røntgenscanneren?» har vært populære blant skjemtegaukene i
security-køen, om enn ikke så populære blant bryske sikkerhetsvakter. Nå har
kunstneren Evan Roth begynt på et prosjekt som kan by på en mer visuell form for
humor i den tidvis humørløse rutinesjekken alle passasjerer må gjennom før en
flytur. Roth kaller prosjektet «T.S.A. Communication», og hevder at han ønsker å
gi vekterne en opplevelse og en sjanse til å vite litt mer om deg som passasjer
enn det de får ut av å se på innholdet i veska di på pc-skjermen. Hjelpemidlene
er plater i rustfritt stål der et budskap er stanset ut med bokstaver.
«Ingenting å se her», «Pass dine egne saker» og «Takk for at du er du» er blant
meldingene du som passasjer kan sende på mer eller mindre subtilt vis til
sikkerhetspersonalet. Fremgangsmåten er enkel, det er bare å legge plata i
sekken før du sender den gjennom røntgenmaskinen. Når maskinen sender stråling
gjennom håndbagasjen din, vises organisk og uorganisk materiale med ulike farger
- og metall får gjerne en egen farge på bildet vekterne får opp på skjermen sin.
Dermed vil strålene som treffer metallplata i veska sende tilbake et omriss av
plata og bokstavene, slik at beskjeden kommer fram. Kunstneren har i første
omgang planer om å reise rundt med platene på egenhånd og dokumentere
reaksjonene ved hjelp av bilder og video. Om platene noen gang kommer for salg,
vites ikke. Men for handy lesere med M+ i metallsløyd burde det la seg gjøre å
produsere egne plater med personlige budskap. Og så er det bare å håpe på at du
møter en vekter med humor. Denne artikkelen er skrevet av Magasinets
nettredaksjon, og ikke publisert i papirutgaven. Har du spørsmål eller
kommentarer, send dem til oss på mail. 

Den synlige 

Filmregissør Erik Poppe (48) mener han må være kongen av føling i fjæra. Fra
1984: Pressefotograf Poppe på illegal visitt på grensa mot Thailand i Kambodsja.
Sommeren han fylte 13: Erik Poppe og Tone Stensrud med gitar. I 1973. Før han
kollapset: Poppe (t.v.) på jobb for VG med reporter Jon Magnus etter
vulkanutbrudd i Colombia i 1985. Viktigst: Erik Poppe på ferie med det han er
aller mest stolt av: 

Julia My, Anna Leah og kona Kirsten. Det er 14. november 1985 og livet skal
aldri bli helt det samme igjen for Erik Poppe. Han er 25 år, stjernefotograf i
VG, og en av de få i landet som er utstyrt med egen mobiltelefon. På vei til
jobb ringer det i mobilen, den veier flere kilo. - Kan du kjøre rett til
Fornebu? Det har vært et vulkanutbrudd i Colombia. Klart Erik Poppe sier ja. Han
er ung og barnløs, han er fotografen som flyr verden over, tar bilder av
flomkatastrofer i Bangladesh og bomber i Beirut. Aldri en dag uten at passet er
med. Han rekker ikke å kjøpe seg nye klær, og ankommer Colombia iført lange
underbukser og store vintersko. Det er et ubeskrivelig syn som møter ham.
Landsbyen Armero er begravd i leire. 23 000 mennesker er omkommet, bare noen
hundre er i live. Varmen er ekstrem, han får ikke tak i nye sko, han bruker
størrelse 46. Han klipper opp klærne han reiste i, han skritter over lik. I
løpet av tre døgn besvimer han flere ganger mellom arbeidsøktene. Tilbake i Oslo
er han en sliten mann når romjula endelig kommer. Det er da det skjer,
øyeblikket som gjør at han 20 år seinere skal bli en mann Hollywood vil ha: Erik
Poppe blir funnet livløs i senga. Forrige helg var det premiere Norge rundt på
filmen «deUSYNLIGE». For anledningen kastet regissøren glans over premieren i
Trondheim, mens kona og de to døtrene var på ferie i Hellas. - Jeg skulle vært
med, men så ble premieren utsatt. Nok en gang får jeg kjenne på prisen for å
drive med dette her. Erik Poppe ser ut som en liten mann der han står og sukker
blidt i stua si på Jar i Oslo. Med sine 197 centimeter er han langt fra liten,
det er bare så høyt under taket i det som en gang var atelieret til kunstneren
Dagfin Werenskiold. Det store gule huset fra 1928 er tegnet av arkitekten Magnus
Poulsson. Veggene er fylt med kunst, og høyt der oppe henger Poppes oldefar,
fyrstikkdirektøren Fritz Heinrich Frølich. Et maleri fra 1937 signert Erik
Werenskiold, faren til Dagfin. Dersom du var på premieren, så du kanskje den
lange mannen med den høye panna snike seg ut av kinosalen før filmen begynte.
Regissøren liker ikke å se filmene sine sammen med publikum. Han fikk ikke med
seg dem i salen som ikke klarte å holde tårene tilbake, for noen var det helt
sikkert. Sentralt i «deUSYNLIGE» er drapet på en liten gutt. Filmen handler om
store ting som tro, håp, kjærlighet, tilgivelse og forsoning. - Nylig fikk jeg
spørsmål om hva jeg tenker når en hel sal gråter etter å ha sett filmen. - Hva
svarte du? - Det betyr i beste fall at filmen har rørt ved noe. Men det gjør meg
også litt usikker, det gir meg en redsel for å ha gått for langt. Denne gangen
ville jeg male med bred pensel, men jeg er litt redd for de gråtereaksjonene. -
Er det annet å forvente når det handler om et barn som blir drept? - Filmen
handler ikke om gutten som ble borte, men om dem som lever. Om å komme seg
videre hva du enn har opplevd, eller mistet. Akkurat som i hans forrige film,
«Hawaii, Oslo», er også denne filmen spekket med religiøs symbolikk. - Jeg er
ikke kristen, men har stor glede av å lese Bibelen, som er en utrolig samling av
sterke historier. Filmen bygger på en tekst om tilgivelse. - Du har sagt at du
ikke tror på tilgivelse? - Jeg tror ikke på tilgivelse som fenomen. Kirken
prediker tilgivelse som selve terskelen vi må over for å komme videre. For noen
er det å komme gjennom den tilgivelsesbiten så enormt svært at det kan virke
lammende. De klarer ikke å tilgi, og det kan jeg forstå. - Hva foreslår du? - En
forsoningsprosess. En av de innsatte på Ila sitter der for å ha drept tre
mennesker. Han fortalte meg at etter det siste drapet, ble han oppsøkt og
konfrontert med de etterlatte. Et møte som endret hele hans bane. Nå sitter han
bare der og skulle ønske at et sånt møte kunne ha skjedd etter at han drepte for
første gang. «Hawaii, Oslo» ble sett av 190 000 nordmenn på kino i 2004, og ble
den mest solgte filmen på dvd det året. Den fikk 19 seksere, Filmkritikerprisen
og var Norges kandidat til Oscar. Den ble også en publikumsfavoritt i Polen, der
den ble kåret til beste utenlandske film. Blant annet. Og regissøren som trodde
han hadde laget en smal film. - Jeg lager de filmene jeg har lyst å se selv. Å
lage noe som bare skulle være kommersielt hadde jeg ikke klart. Jeg vil fortelle
historier som både underholder, og som tør å ha noe på hjertet. - Du er ikke
redd for å bruke store ord? - Uff, ja. - Uff? - Ja, den svulstigheten ... Jeg
ser at jeg kan framstå litt vel selvhøytidelig. At jeg liksom er den som tar på
seg ansvaret med å fortelle de store tingene. - At andre regissører kaller deg
pompøs; kan det også skyldes misunnelse? - Tja, jeg vet ikke. Kanskje. Men noen
ganger tenker jeg også at «nå virker jeg utrolig pompøs». - Sier folk det til
deg? - Det er i fylla jeg får høre det. Da kommer de bort til meg, alle de som
ellers aldri snakker til meg. - Hvem da? - Andre regissører. Men jeg kan skjønne
det. Kampen om midler og om å få en posisjon til å lage disse filmene, er
beinhard. Og når du attpåtil kommer i media ..., klart det provoserer. - Men er
du pompøs? Erik Poppe har tatt av seg brillene, reist seg fra sofaen, og kneler
foran peisen. Han river flak av avisa The Guardian, blåser fyr i slukne flammer
og sier: - Jo da. Jeg kan se meg selv som litt pompøs. - Er det å føle blitt et
skjellsord i norsk film? - Føling i fjæra, ja. Jeg må jo være kongen av det. Det
var Harald Zwart som på 1990-tallet fant det helt nødvendig å mobbe norsk film.
Han lanserte begrepet «Føling i fjæra», og lagde filmene «Lange, flate ballær».
- Jeg kjenner Harald godt, og han er på ingen måte en primitiv fyr. Han inntar
en rolle, men er langt mer oppegående enn han liker å framstille seg selv som i
media. - Liker du «lange, flate ballær»-filmene? - Nei, jeg gjør jo ikke det.
Men det ville vært et tap om ikke også de filmene hadde blitt laget. Dessuten
tror jeg ikke at de som elsker «Lange, flate, ballær» kommer og ser
«deUSYNLIGE». - Er ikke det litt fordomsfullt sagt? - Nei, det er bare
forskjellige historier. Jeg ser på ingen måte ned på dem som ser de filmene. Fra
skrivebordet i stua møter vi blikket til en mann som likner på filmregissøren.
Det er en byste av faren, Per, laget av kunstneren Nina Sundby. - Du ser
likhetene? Samme flotte, høye panna. Det er vårt varemerke, sier Poppe, som i
tillegg har valgt å la krøllene som er igjen ved sidene vokse utover. Per
Frølich Poppe døde like før «Hawaii, Oslo» var ferdig. Savnet etter faren er
stadig like sterkt. Erik var bare 14 år da foreldrene skilte seg. Han ble boende
hos faren, storesøstera hos mora. I mange år var faren landets ledende designer
i sportsklær, og mannen bak merkene «SkiPeer» og «Pierre Sport». Han leverte
klær til kongehuset, NRK og de norske OL-troppene. Allerede i 1959 ble han av
Aftenposten omtalt som «Nord-Norges Dior». Han vakte oppsikt da han kledde opp
den norske vintertroppen i sølvfarget boblestoff i Grenoble-OL i 1968. - Som
person var han veldig lite jålete, og skrøt aldri av jobben med kongehuset. Han
var en livskunstner som hadde mange ålreite verdier, men var aldri noen god
forretningsmann. På et tidspunkt ble han sliten, solgte hele firmaet og gikk
omtrent i null. I denne familien har alle pengene blitt brukt opp i hvert
slektsledd. Faren startet Cafe Frölich, som var en folkelig utgave av
Theatercaféen. Per Frølich Poppe ble kjent som Oslos hyggeligste krovert, ble
kalt gladjazzens Aage Samuelsen, introduserte karaoke i Norge, og engasjerte seg
for at uoppdagede talenter skulle få utfolde seg på scenen. - Hva arvet du fra
ham? - At man må gjøre det man har lyst til. Og at det å gjøre noe bra for
andre, er å gjøre noe bra selv. Erik Poppe var 25 år og hadde lagt seg ned for å
sove. Vi er tilbake i romjula 1985. Det var kjæresten som fant ham. Turen til
Colombia hadde gitt ham en alvorlig infeksjon, og han endte i isolat på Ullevål
sykehus. Et virus gjorde ham til sykehuspasient i tre måneder. Det var da
tankene kom: Var det dette han skulle gjøre resten av livet? Var dette drømmen?
Nei, det var ikke det. Siden han som liten gutt så Johnny Weizüller som Tarzan
på Rosenborg kino i Sporveisgata, hadde han vært fengslet av filmen. Han hadde
fast jobb i VG, og var fast bestemt på å slutte. Han ville fortelle sine egne
historier, ikke ta bilder av andres. To år etter kom han inn på Dramatiska
Institutet i Stockholm som filmfotograf. Skolen tok opp tre studenter annethvert
år. Etter en tid fikk han tilsendt en pakke fra VG. Det var en eske full av hans
egne bilder fra krig og katastrofer. Følelser han ikke hadde kjent på tidligere
kom med voldsom kraft. - Jeg hadde fortrengt så mange inntrykk, alt lå inni
pilleboksen. Det var veldig tøft for meg å gå de rundene, å skjønne hva jeg
virkelig hadde vært med på. I VG hadde jeg blitt bråmoden. På den tida gikk jeg
på betablokker, noe jeg hadde gjort siden jeg fikk hjerteflimmer som 14-åring.
Betablokker er visstnok ikke farlig, men du blir veldig rolig av det. De gjorde
noe med min personlighet, de tok toppene. Jeg var nok ikke alltid i kontakt med
egne følelser, og jeg gjorde noen skammelige overtramp i begynnelsen. - Som hva
da? - Jeg ble fanget opp av den psykosen som alle fotografer i Dagbladet og VG
har kjent på. Det å være først ute, komme tettest på, få de næreste eller
sterkeste bildene. I enkelte drapssaker tråkket jeg over noen etiske og moralske
grenser jeg har som person. - Og nå liker du heller ikke lyden av
nyttårsraketter? - Jeg tror alle som har vært i konfliktområder der folk skyter
med skarpt mot hverandre, ikke liker lyden av eksplosjoner og skudd. Jeg synes
det er veldig ubehagelig. Filmstudenten fra Oslo hadde fire fantastiske år i
Stockholm. Han sluttet med hjertemedisinen, og klarte å kontrollere
hjerteflimmeret. I 1998 debuterte han som spillefilmregissør med «Schpaaa». På
ti år har han laget tre langfilmer, og en rekke reklamefilmer for alt fra Wasa
knekkebrød til Røkkes Aker Kværner. Få, om noen norske regissører, har fått så
mange strålende filmanmeldelse - samtidig som grusomme slakt.. Det er gjerne
enten eller med filmene hans - mest enten. Så langt har han talt seg fram til 14
seksere for de «deUSYNLIGE» - en film som er kalt alt fra et mesterverk til
meningsløst pjatt. - At noen få anmeldere er uenige, representerer vel også
publikum. Dette er ikke nødvendigvis en film for absolutt alle. At det
emosjonelle dramaet blir såpass kraftig kan virke feil på enkelte. Sånn er det
vel alltid, men jeg tror kanskje heller at dette vekker nysgjerrigheten hos
enkelte som vil finne ut av dette selv. At det finnes lite imellom av kritikker,
tar jeg som en kjempekompliment! Det er et drømmesenario, der filmen har truffet
noe hos folk. Det verste er den rungende stillheten som oppstår når du lander på
fjellstøe treere, og alle er enige om at dette er en passe film - ikke mer, ikke
mindre. - Hvor mange tilbud har du fått fra Hollywood? - Jeg har fått tilbud om
fire ulike produksjoner, og mellom 50 og 60 manus. - Hvorfor har du sagt nei? Er
ikke Hollywood drømmen for alle regissører? - Etter å ha jobbet seks og syv
dager i uka siden 1992, har jeg endelig den friheten og kontrollen jeg har drømt
om. Jeg velger selv hvem jeg vil ha med foran og bak kamera. Her får jeg
samarbeide med Harald Rosenløw Eeg, som er den manusforfatteren jeg har aller
mest lyst til å jobbe med. Så for hvilken pris vil jeg være villig til å bytte
ut alt dette med å være en «director for hire», og bare en liten del av en stor
amerikansk produksjon? Jeg opplever frustrerte kolleger syte over resultatet når
de kommer hjem igjen til Sverige, Danmark eller Norge. Men hva trodde de selv,
da? Dessuten bor jeg i verdens deiligste hus her ute på Jar, og kan spasere rett
ned til Filmparken på tre minutter. - Hva skal til for at du sier ja til
Hollywood? - Jeg har sagt ja til et par av tilbudene under forutsetning av
viktige manusendringer. Da det ikke skjedde, har det vært viktig å si nei. Jeg
har et ganske avslappet forhold til det der borte. Det som skjer, det skjer. Om
du er på høyde med regissøren, kan du se ned på Filmparken fra de store vinduene
i stua hans. Det er blitt sein formiddag, han har servert kaffe, croissanter og
muffins, og ned fra andre etasje kommer kona Kirsten. Det er et stykke å gå. -
Er han flink? spør hun. - Jeg prater for mye, svarer Erik. - Ja, han gjør det.
Erik prater mye, sier kona, smiler og går. Hun jobber som idéutvikler i NRK. Det
var hun som på forhånd hadde sagt til oss at «verden er vakker, men Erik gjør
den vakrere». Måten hun omtaler kjæresten sin på, får selveste Ari Behn til å
framstå som en nøktern romantiker: - Erik er det flotteste mennesket jeg vet om.
Han har en kjærlighet til livet, og en romantisk tilnærming til alle rundt seg.
Mange ganger i uka sier han de vakreste ting en kvinne kan høre om seg selv, sa
hun på telefon. I tillegg fortalte hun at Erik er uendelig glad i barn, en
perfeksjonist og estetiker som elsker å stryke klær. Når han er ute og reiser,
kjøper han de mest fantastiske klesplaggene til henne. Gir massasje når han
kommer hjem. Setter på en sang eller film som passer til humøret hennes. Og hva
gjør Erik om han skal unne seg noe ekstra? Da tar han gjerne fram en novellebok,
skjenker henne og seg selv et godt glass vin. Og leser høyt. Med andre ord en
ganske irriterende fyr. - Er du virkelig så fantastisk? - Nei, si det du ... Det
må nesten hun svare for. Poppe vrir på den lange kroppen sin i sofaen. Er han
blitt flau? Nei, han er tydelig rørt. - Jeg kan vel si det sånn at jeg setter
pris på dagliglivet her hjemme, og jeg liker å uttrykke det. Jeg er nok ganske
synlig glad i ungene og kjæresten min. De to møttes i juni i 1995. Det var
premierefesten til den norske filmen «Eggs», der Erik var fotograf. De kjente
til hverandre, men denne kvelden kjente de på hverandre. Etter fem nyforelskede
dager, reiste han til El Salvador for å lage en dokumentar om barnesoldater.
Etter ei ukes tid fikk han telefon fra Norge. Det var Kirsten. - Hun sa hun
ville komme, hun hadde allerede bestilt billett og ordnet seg fri fra jobben. To
dager etter var hun der, langt inni jungelen og fulgte oss på opptak. Det ble en
fantastisk opplevelse for henne, og veldig fint for meg. Vi merket veldig fort
at vi begynte å snakke om de store tingene. Flyturen hjem gikk via Miami. På vei
til London flyr de inn i natta, de sitter trangt, folk rundt dem begynner å
sovne. Det er gått fem uker siden de møttes på premierefesten når Kirsten går
ned på knærne 30 000 fot over bakken. Hun frir. - Jeg brukte under et nanosekund
på å svare ja. Det føltes så riktig. Da vi landet i London hadde vi til og med
satt dato for bryllupet. Det første han gjorde da han kom hjem, var å ringe
faren. - Det er veldig hyggelig, Erik, sa faren og tok en pause: - Men er det
lov å spørre hvem du skal gifte deg med? 23. september 1995 ble det bryllup på
en fjelltopp i Gudbrandsdalen. 75 gjester tre dager til ende. Men da Erik Poppe
jobbet med manuset til «Hawaii, Oslo», tok idyllen brått en pause. - Plutselig
hadde vi ikke tid og oppmerksomhet til hverandre. Vi var helt spist opp, vi
hadde en slags fysisk relasjon, men var ikke mentalt til stede for hverandre.
Det var ingen tredjepart involvert, vi hadde bare sluttet å være kjærester. Det
var noen brutale måneder, der vi bodde på hver vår kant og bare måtte tenke. -
Hva skjedde videre? - Store ting. Kirsten ble syk og måtte operere. Faren min
døde. Det er i slike situasjoner du tenker over hvem du virkelig vil ha ved din
side. Hun ville ha meg, og jeg ville ha henne. Vi møttes med en så stor kraft.
Det var så deilig å komme tilbake, etter å ha kjent ordentlig på fraværet. Om vi
bruker store ord om hverandre nå, så er det fordi vi vet å sette pris på
hverandre. Det er så enkelt å la være, men det er deilig å tillate seg å være
litt amorøs. - Det er en jeg vil skal komme fram på scenen sammen med meg
akkurat nå, sa Erik Poppe da han fikk mikrofonen før premieren på «Hawaii, Oslo»
i Haugesund for fire år siden: - Anna Leah har fulgt meg med et fast blikk. Hun
har gitt meg tro og håp, og jeg ville hun skulle være her i kveld, sa en beveget
regissør. Opp på scenen kom dattera, som den gangen var seks år og enebarn. Erik
bøyde seg ned, tok henne på fanget. Sammen sang de «Lykkeliten» foran en
fullsatt kinosal. - Familien min lever seg så med i det jeg gjør, at når filmen
endelig er ferdig og applausen kommer, ville det være rått parti om ikke den
applausen også skulle gjelde dem. - Er du blitt mer følsom med åra? - Ja. Jeg er
blitt utrolig soft. - Kan det være slitsomt? - Ja, innimellom. Det er dumt om
det føles upassende, om det setter folk i en ubehagelig posisjon. I det siste
har han også begynt å ta så lett til tårene. Men et sted går grensen, selv for
Erik Poppe: - Jeg gråter aldri på kino. 

Den kalde krigen Da to av lagene fra verdens beste hockeyliga, NHL, dro til
Stockholm for å serieåpne, var det ikke bare for hyggens skyld. 

I øst sitter russerne og sikler på europeiske hockeyfans. Superstjerne:
Pittsburgh Penguins? Sidney Crosby (21) er den nye Wayne Gretzky. Han er positiv
til en NHL-utvidelse til Europa i framtida, men er skeptisk med tanke på at det
kan bli mye reising. Her under NHL-premieren mot Ottawa Senators i Stockholm.
Nytt sportmagasin i dag: Denne artikkelen er hentet fra dagens Sportsmagasin.
Les mer i dagens papirutgave! Tøffe tak: I NHL er slåssing tillatt, til
publikums glede. Dette er Maxime Talbot og Alexandre Picard. Ser positivt på
framtida: Kenneth Yaffe i NHL. Mye utstyr: Hvert av NHL-lagene som spilte i
Europa for to uker siden fløy over cirka 65 personer og store mengder utstyr.
Det er greit å ha en kølle klar når den gamle brekker. Ut på tur: Sidney Crosby
og de andre spillerne var med på den andre NHL-åpningen i Europa. Den første var
i London i fjor. For en neve dollar: I Globen var det stas å få sitt eget bilde
på coveret til tv-spillet «NHL09». Det var også mulig å spille tv-spill og
bordhockey, og få seg nytt bredbåndsabonnement. Penga rår: En offisiell
NHL-trøye i Sverige, med navn og nummer, koster 1300 SEK. 

Ikke rart NHL er interessert i det europeiske markedet. NHL-lagene Pittsburgh
Penguins og Ottawa Senators står oppstilt på to rekker i Globen Arena utenfor
sentrum av Stockholm. Det er svære karer med røde og hvite drakter. Mellom
lagene står en ung kvinne på en rød løper, som er lagt oppå den speilblanke
isen. Hun synger: «Oh, say does that star-spangled banner yet wave. O'er the
land of the free and the home of the brave.» Rundt oss står 14 000 svensker og
nynner med. Like etterpå fyller en dyp amerikansk stemme høyttaleranlegget. Han
bruker et halvt minutt på å fortelle at det som tilskuer er en viss
sannsynlighet for å bli truffet av pucken. Etterpå dundrer orgelmusikken ut mot
oss. Den kalde krigen mellom pingvinene og senatorene kan begynne. Det er andre
gang National Hockey League, verdens beste liga, som består av 24 amerikanske og
seks kanadiske lag, serieåpner i Europa. Første gang var i London i fjor. I år
er det Penguins mot Senators over to kamper i Stockholm, og New York Rangers mot
Tampa Bay Lightning i Praha. Det er show sånn bare amerikanerne kan det. Vi
sitter i Globen med det offisielle programmet foran oss. På side ni skriver
sjefen over alle sjefer i NHL, Gary Bettman, at åpningen i Europa er en måte å
takke kontinentet for alle de gode spillerne opp gjennom åra. «It's appropriate
to return the favor - at least in a modest way - by showcasing National Hockey
League action in Europe..» Han nevner ikke dollarene. Han nevner ikke
markedskreftene, de enorme inntektene NHL kan få gjennom tv og reklame, hvis
interessen øker i Europa. Han nevner ikke konkurransen med oljebjørnen i øst,
den nystartede KHL (Kontinental Hockey League), med lag fra Russland,
Kasakhstan, Latvia og Hviterussland. Og han nevner ikke at det kan bli aktuelt å
starte opp NHL-lag i Europa. Penguins' nummer 87 går fram for å ta droppen. Det
er Sidney Crosby, gutten som har NHL-framtida på sine skuldrer. Fenomenet
Crosby. Spilleren som i en alder av 16 år fikk høre av selveste Wayne Gretzky at
«skal noen slå poengrekordene mine, så må det være denne gutten». Crosby er
tidenes yngste kaptein i NHL. Han er den eneste tenåringen som har vunnet
poengstatistikken. Han ble kåret til ligaens beste spiller som 19-åring. Han er
førstevalget hvis Reebok eller Gatorade trenger et fjes til en reklamefilm.
Sidney Crosby er hockeyens Lionel Messi og Cristiano Ronaldo - til sammen.
Kampen er i gang, og det tar ikke mange sekundene før Globen eksploderer.
Penguins tar ledelsen etter bare 40 sekunder, etter en ekstrem nervøs åpning av
Senators. Dette blir et fyrverkeri. Som lovet. Tre timer seinere: Sidney Crosby
sitter foran et samlet pressekorps. Ved siden av ham sitter en annen unggutt,
Tyler Kennedy. De ser litt utilpass ut. Det kommer spørsmål om kampen. De svarer
at det var viktig å få en god åpning, og at de nå må bygge videre. En engelsk
journalist spør hvordan det var å spille seriekamp på et annet kontinent. - Jeg
synes ikke det føltes så rart. Vi har ikke de samme rutinene her som hjemme, så
vi måtte fokusere enda sterkere på hva vi skulle, sier Crosby. Etterpå, mens
Senators svenske, Daniel Alfredsson, overfalles av den lokale pressen, går vi
sammen med en amerikansk journalist til Pittsburghs garderobe. Hun heter Shelly
Anderson og jobber for Pittsburgh Post-Gazette. Vi lurer på hva amerikanske fans
synes om at laget deres reiser rundt halve jorda. - Reagerer de som Premier
League-fans gjorde, da noen foreslo at en runde skulle spilles i utlandet? -
Nei. I NHL har lagene 41 hjemmekamper, så det gjør dem ikke noe å gå glipp av én
kamp. De synes tvert imot det er spennende at laget deres har fått denne
muligheten. De fleste av dem følger nok kampene på tv, sier Anderson. Tilbake
til isen. Jevgenij Malkin, 22-åringen som ifølge dem som kan det er nesten like
god som Crosby, stjeler pucken da Penguins er i undertall. Han setter fart og
rundlurer Senators' keeper. Ikke lenge etter utlikner Dany Heatley for Senators.
Han får pucken like foran buret til Marc-Andre Fleury, tar seg tid og plasserer
den i nettaket. Ut av høyttalerne dundrer «The heat is on», mens
Senators-spillerne jubler. Svenskene på tribunen jubler de også. De er vant til
bra hockey fra «Elitserien», men dette er ikke bra hockey, det er hockey på
aller høyeste nivå. I garderoben til Penguins lukter det leggskinn og svette
kropper. Hver spiller har fast plass, med navn og nummer skrevet inn på en
plakett over seg. På den ene står det «Pittsburgh Penguins: Satan». Den
slovakiske spilleren med Miroslav til fornavn, har litt av et etternavn, det
uttales visstnok «Shartan». Like bortenfor sitter Sidney Crosby og prater med
Penguins' pressetalsmann. Unggutten smiler mens mikrofoner og diktafoner blir
trykket opp i ansiktethans. Han har kanskje ikke fått med seg at en amerikansk
journalist skrev at han «har personlighet på linje med en pappeske». Tv-kanalene
fyrer løs med taktikkspørsmål. De lurer på hvordan han tror keeper Fleury vil
klare seg denne sesongen. Om han tror de nye spillerne trenger tid på å tilpasse
seg laget. En finsk journalist spør hvordan han tror det blir å møte Senators'
Jarkko Ruutu. Crosby svarer så godt han kan. Han er vant til dette, men legger
ikke sjela si i svarene. Her er det mange selvfølgeligheter. En amerikansk
journalist spør hva som har vært høydepunktet i Stockholm. - Jeg synes museet vi
dro til, Vasa, var «pretty cool». Og så har det vært bra å henge med gutta på
laget og bli kjent med de nye spillerne, sier Crosby. En annen amerikaner spør
om superstjernen synes uka har levd opp til forventningene i forhold til hva NHL
betyr for svenskene. - Etter hva jeg har sett av fans i byen og her i arenaen,
tror jeg det. Folk synes det er kult at vi er her. - Er fansen her som hjemme?
spør amerikaneren. - Ja, de er omtrent like. De spør om de kan få autografen,
sånn som hjemme. Vi lurer på hva Crosby tenker om at NHL kan utvides til Europa.
- Blir ikke det mye reising? - Jeg synes absolutt man bør se på det. Hvis det
blir aktuelt med NHL-lag i Europa, så tror jeg det har mye å si hvor mange lag
det blir og hvor mye tid vi må tilbringe her. Men det er selvfølgelig noe de
kommer til å vurdere, sier han til Sportmagasinet. - Men tror du europeerne har
den samme sulten etter hockey som i Nord-Amerika? - Jeg tror det. Jeg mener,
begge kampene her i Stockholm er utsolgt, og det var utsolgt da vi spilte
treningskamp mot Jokerit i Helsinki, så jeg tror det. NHL i Europa er definitivt
noe man må se på. - Føltes kampen mot Senators som en «ordentlig» NHL-kamp?
Crosby ser ned på skøytene sine et øyeblikk. - Ahmm, det var nok litt
annerledes. Vi merket at vi var et annet sted enn vanlig, men hockeyen var den
samme. Det føltes som en ordentlig kamp på grunn av den gode atmosfæren. Det er
ikke tvil om at det går bra i NHL for tida, man flytter ikke fire kamper til
Europa hvis ikke økonomien er god. Men det er ikke mange år siden en del trodde
eventyret var over for godt. NHL ble nemlig utsatt 2004/05-sesongen, da
spillerorganisasjonen NHLPA ikke ville godta ligaens forslag til en ny
lønnsstruktur. Etter 310 dager, 13. juli 2005, ble partene enige slik at
2005/06-sesongen kunne spilles som vanlig. Forskjellen var at det ble innført
tak på hvor mye de samlede lønningene i et lag kunne være, og hvor mye en
enkeltspiller kunne tjene. Disse takene har økt hver sesong siden, og de beste
spillerne tjener nå rundt ti millioner dollar. I pausen er vi blitt lovet et
møte med en av direktørene i NHL. Han møter oss med et fast håndtrykk. På kortet
han gir oss, står det «Kenneth M. Yaffe, Senior Vice President Business Affairs,
National Hockey League». Han ser ut som det vi forbinder med en typisk vellykket
amerikaner. - Kenneth, er følelsen i NHL at dere endelig er «back on track»
etter streiken i 2004/05-sesongen? - Definitivt. Vi har sett en enorm vekst på
alle områder etter streiken. Flere tilskuere, flere tv-seere og bedre
distribusjon, flere livekamper, flere unike internettbrukere. I tillegg, hvis du
ser på nøkkeltall i organisasjonen vår, forteller de at vi driver fornuftig. Det
gjør heller ingen ting at vi har flere unge stjerner, som Sidney Crosby og
Jevgenij Malkin. - Hva i all verden er det dere driver med i Sverige? - He-he,
godt spørsmål. Som du sikkert vet, så kommer over 30 prosent av spillerne i NHL
fra Europa. Vi har jo til og med hatt noen nordmenn. I hvert fall, når så mange
av spillerne våre er europeiske, er naturligvis interessen for NHL stor her
borte. Dette er en av mulighetene vi har til å gi fansen live NHL, og ikke bare
tv-kamper og videosnutter på nettsida vår. Det å spille betydningsfulle kamper
her borte viser at vi mener alvor. - Er dette første steg mot europeiske
«franchises»? - Nei, nei, overhodet ikke. Dette handler om å vise europeerne
ordentlige NHL-kamper. Vi blir spurt ofte om det er aktuelt med en europeisk
NHL-divisjon, men det ligger ikke i planene våre for den nærmeste framtid. Dette
arrangementet handler bare om det du ser, og det er bra hockey. Kampen starter
igjen, og vi får en assosiasjon til hockeyfilmene vi har sett på tv. Hver gang
spillet stopper, spilles gamle slagere over høyttalerne. Publikum klapper med.
80-tallsbandet Opus sin låt «Life is life», funker tydeligvis fortsatt bra som
stemningsskaper. Men selv om disse stoppene i spillet gir både publikum og
spillere muligheten til å trekke pusten, går mange av svenskene på tribunen fort
lei. Tre ganger i løpet av første periode blir spillet stoppet, slik at
tv-kanalene kan vise reklame. Bak oss overhører vi en samtale mellom en far og
sønn på rundt ti år, som tydeligvis vil ha mer action: Sønnen: - Jeg vil se en
fight, et slagsmål! Faren: - Vil du heller se et slagsmål enn et mål? Sønnen: -
Ja. Faren: - Vil du heller se et slagsmål enn to mål? Sønnen: - Ja. Faren: - Vil
du heller se et slagsmål enn fem mål? Sønnen: - Ja, jeg vil heller se et
slagsmål enn hundre mål. Dette er noe NHL vet å spille på. Slåssing er lov, så
lenge bare to spillere er involvert. På nettet ligger det timevis med videoer av
hockeyspillere som hamrer løs på hverandre. Tv-kommentatorene brøler av lykke
under slåsskampene. På tv-skjermene kommer det opp informasjon om hvem som
slåss, og hvor mye de veier og hvor høye de er. Under en seriekamp sist sesong,
der en spiller banket en annen så blodet rant, sa den ene kommentatoren til den
andre: «Hehe, håper det ikke sprutet opp på deg.» Vi går tilbake til Kenneth
Yaffe i NHL. - Følger dere med på utviklingen i den russiske ligaen, KHL? - Du
kan ikke sammenlikne NHL og KHL. Vi har 90 års historie og de har ett års
historie. Du kan ikke sammenlikne kvaliteten på spillet heller. Egentlig er det
positivt at det investeres i KHL, og at den blir bedre, fordi det bringer mer
interesse og kvalitet til hele sporten. Men vi liker ikke måten de gjør ting på.
Vi liker ikke hvordan de jobber med spilleroverganger og vi er ikke særlig
fornøyde med samtalene vi har hatt med dem om akkurat det. Men når det er sagt,
så ser vi ikke på KHL som en trussel. Vi håper bare de respekterer kontraktene
vi har med våre spillere, og at de jobber sammen med oss for å, du vet, få
hockey til å vokse som en global idrett. - Er det virkelig ingen trussel at de
har masse oljerubler i ryggen? - De fokuserer på å promotere hockey i Russland,
ikke noe annet sted. Det tror jeg de gjør lurt i, fordi russisk hockey har vært
preget av dårlig ledelse og dårlig kvalitet lenge. - Men det har vært spekulert
i at NHL og KHL vil kjempe om det vesteuropeiske markedet? - Vi er ikke her for
å sette ei påle i jorda og si at Europa er vårt. Verken vi eller russerne eier
dette kontinentet. Vi ønsker bare å promotere NHL. Jeg har en mistanke om at
hvis det hadde kommet to KHL-lag istedenfor to NHL-lag til Stockholm, så ville
ikke interessen vært like stor. Men, hva vet jeg? Yaffe smiler. Men etter neste
spørsmål blir han mer alvorlig. - Kanadiske medier har spekulert på om Wall
Street-kollapsen kan forårsake en NHL-kollaps, siden mange klubbeiere er
avhengige av oppsparte midler for å klare eventuelle tap. Bekymrer det deg? -
Jeg har ikke tro på en kollaps, men jeg mistenker at når hele det globale
finansmarkedet blir satt tilbake, vil det få en effekt på all business, også
vår. Kampen er nesten over, men like før slutt utlikner Senators til 3 - 3. Det
blir fem minutter sudden death, og hadde ikke publikum fått det de betalte for
med seks mål, får de det i hvert fall 24,2 sekunder før kampen går til
straffekonkurranse. Tyler Kennedy får pucken til venstre, foran Senators' mål,
beholder farta og banker til i lengste kryss. Penguins vinner på den aller
deiligste måten. Spillerne tar av. De jubler i en svær klynge på midten. På
tribunen klapper svenskene. De er tilfreds med hockeyen, men mange av dem er
skuffa fordi hjemmefavoritten Daniel Alfredssons lag ikke vant. Sheraton hotell:
Her bor Penguins. Utenfor står en gjeng med autografjegere. De er voksne nesten
alle sammen. De har store permer med andre autografer i. En av dem ser på
klokka. Han vet at Penguins var ferdige i Globen for en halvtimes tid siden. Nå
bør de være her snart. En gutt i tiårsalderen kommer gående ved siden av faren
sin. «Crosby 87», står det på ryggen hans. Han peker på inngangen til hotellet.
Faren nikker. Snart bør «Crosby 87» og lagkameratene være her. Dagen etter drar
vi tilbake til Globen, til ny kamp mellom pingvinene og senatorene. Fra avstand
er Globen så spektakulær som Oslo Spektrum er kjedelig. Arenaen er bygget som en
diger kule, og kan sees fra store deler av Stockholm. For andre kveld på rad
skal 14 000 svensker stues sammen i kjempekula for å høre nasjonalsanger, bli
pumpet fulle av reklame og se to av verdens beste hockeylag. I VIP-området inne
på arenaen treffer vi Damion Potter, som er kommunikasjonssjef i tv-kanalen ESPN
(Entertainment and Sports Programming Network) for Europa, Afrika og deler av
Asia. Han forteller at sports-tv-kanalen NASN (North American Sports Network) er
kjøpt opp av ESPN, og skal bytte navn til ESPN America i februar. Dette er
passende nok timet med Super Bowl. Han forklarer hvorfor åpningen i Europa er
viktig for kanalen. - NASN viser både amerikansk fotball, baseball, basket og
Nascar, men nå er vi her for å jobbe tettest mulig med NHL. Du vet, markedet er
stort i Europa. Hockeyinteressen er stor i land som Sverige, Finland, Tsjekkia,
Slovakia og Russland. Hvis du ser rundt deg her i Globen, vil du se NASN-logoen
over alt, og budskapet vårt er at det er ingen som viser mer NHL i Europa enn
oss. Han viser til at selskapet nå har 14 millioner abonnenter i Europa, i
motsetning til 35 000 i 2002. Veksten i Potters tall høres kanskje ut som ren
magi, men de er fakta. Også sjefen hans, Russell Wolff, en av direktørene i
ESPN, vil snakke om det enorme potensialet i det europeiske markedet. - Vi gjør
det vi kan for å promotere NHL i Europa. Vi vet at nordamerikansk hockey har
vært populært her lenge, men mener potensialet er enda større. Når disse
menneskene får oppleve verdens beste hockey på nært hold, vil de ha mer, sier
han. Kamp nummer to mellom Penguins og Senators blir langt kjedeligere enn den
dagen i forveien. Riktignok var ikke de fleste av tilskuerne her i går, men selv
om de tydelig er glade for å se Crosby, Malkin og Alfredsson, tar kampen aldri
helt av. I andre periode vises NHL-sjefen Gary Bettman på storskjermen. Det bues
fra tribunen, og på skjermen vises raskt noe annet. Bettman er lite populær
blant supporterne, ettersom mange mener han hadde hele skylda for streiken for
fem år siden, og at han ikke alltid vil sportens beste. Det har tydeligvis
svenskene fått med seg. På isen har Ottawa noe overraskende gått opp til 2 - 0.
Sidney Crosby er forbanna over at Penguins ikke har klart å utlikne i
overtallsspillet. Da rekka hans går av isen, slår han kølla flere ganger i
gulvet og kaster den fra seg bak benken. En kar i Penguins-troppen plukker opp
kølla bak Crosby og holder den klar helt til neste gang 21-åringen skal utpå
isen. Like etter, under et av de mange stoppene i spillet, ruller en
Reebok-reklame over storskjermen. Hovedperson: Sidney Crosby. Vi hører stemmen
hans mens han går ut på isen der oppe på skjermen: «The uniform says a lot about
you, it can say that you've made it, or that you're on your way. But where you
end up is entirely up to you». Kampen ender 3 - 1 til Senators. Lagene vinner
altså én kamp hver på to dager. På pressekonferansen er det Senators'
superstjerne og tomålsscorer Dany Heatley som er mannen i fokus. Like etter får
svenskene snakke med «sin egen» Daniel Alfredsson. Han blir spurt om den stående
applausen han fikk av hjemmepublikummet før han gikk av isen. - Det var fint. Da
vi ledet 3 - 0 mot slutten, kunne jeg unne meg noen sekunder til å ta inn den
gode atmosfæren. Det kommer jeg aldri til å glemme. Like etter treffer vi
NHL-direktøren Kenneth Yaffe på nytt. - Er du fornøyd med at dere valgte
Stockholm? - Absolutt. Vi solgte jo ut kampene her på et blunk. Og stemningen
har vært fantastisk. - Så vi kan regne med å se NHL i Oslo om ett år? - Ha-ha,
Oslo? I love Oslo. 

Lene Alexandra med lånte fjær 

Ikke rart hun syns det er gøy å kle på seg for tida. Blikkfang: Diskré eleganse
er ikke idealet for sportsdanskostymene, spesielt ikke i latindans. Her prøver
meteorolog Siri Kalvig en påfuglkjole til neste «Skal vi danse»-forestilling. -
Jeg er overrasket over at jeg synes det er så gøy med alle disse kostymene.
Kanskje skyldes det en veldig tidlig 40-årskrise, sier 38-åringen. Dansedilla:
Interessen for dans har økt merkbart etter flere år med dansekonkurranser på tv.
Her henger den: Lene Alexandras kjole. Blingbling: Det spares ikke på effektene
i kampen om å vekke oppsikt på dansegulvet. Tålmodighetsarbeid: Sam Brown i den
lille bedriften Chrisanne limer glitter og krystaller på en blå kjole.
Glamourfabrikken: I bedriften Chrisanne utenfor London har syerne hendene fulle
med å forsyne dansere verden over med mest mulig oppsiktsvekkende antrekk. - Jo
mer, jo bedre. 

Målet er å skinne mest mulig og vinne alles øyne på dansegulvet, sier
sjefdesigner Seija Niskanen. - Når jeg hører musikken, føler jeg at jeg er langt
tilbake i tid, sier Lene Alexandra Øien. Popartisten og den tidligere
glamourmodellen holder en lang, hvit kjole opp foran seg. Lampelyset på
kostymelageret i studioet i Nydalen fanger øyeblikkelig de omtrent tjue tusen
paljettene på kjolen, så den glitrer som en diskokule. Kjolen skal Øien ha på
seg når hun skal danse quickstep med Tom Arne Nilsen i programmet «Skal vi
danse» på TV 2 for ca. 700 000 tv-seere to dager seinere. - Dette er en helt ny
verden for meg, sier Øien. - Men jeg er glad i å gå inn i andre verdener, og
føler meg veldig fin i kjolene. Siri Kalvig, som også har kommet langt i TV 2s
glitrende kjendisdans, har et litt mer prosaisk forhold til den overdådige
innpakningen. - Jeg tenker at vi kler oss ut, ikke at vi pynter oss, sier hun. -
Men jeg er overrasket over at jeg synes det er så gøy med alle disse kostymene.
Kanskje skyldes det en veldig tidlig førtiårskrise, sier meteorologen, som
fyller 38 i løpet av konkurransen. Ingen steder i verden sitter paljettene
tettere enn på konkurransedansernes kjoler. Idrettsgrenen som på norsk kalles
sportsdans, har skapt en klessjanger som går i en helt annen takt en motebildet
for øvrig, og som dyrker en maksimalistisk og superpyntet stil der det knapt kan
bli for mange fjær eller glitrende steiner. Eller for brune bein og sminkete
øyne. - Jo mer, jo bedre. Målet er å skinne mest mulig og få oppmerksomhet,
vinne alles øyne på dansegulvet, ikke sant, sier sjefdesigner Seija Niskanen hos
Chrisanne. I den lille engelske bedriften sør for London jobber 65 mennesker med
å spre mest mulig glitter og stas til dansegulv verden over. Deriblant kostymene
til «Skal vi danse» for fjerde året på rad, og de seks sesongene av den engelske
versjonen «Strictly Come Dancing» på BBC. - Vi driver ikke med forskning, dette
er glamourbusiness. Vi vil ikke ha det normale. Vi vil bort fra grå, kjedelige
hverdager og inn i en eventyrverden, der alt handler om å forsterke det vakre og
gi inspirasjon. Det skal føles som å ta på deg kjolen på bryllupsdagen, sier
Niskanen, som legger til: - Men de perfekte kostymene er ikke bare vakre. De må
også være behagelige å ha på seg og vise kroppens bevegelser best mulig. Det er
viktig at de som har dem på seg er komfortable, ellers klarer de ikke gi alt på
dansegulvet. Det har ikke alltid handlet om glitter og glamour. Trine Dehli
Cleve, som er dommer i «Skal vi danse» og kan skilte med fire VM-gull og fem
EM-gull i konkurransedans, husker at det var enklere kjoler som dominerte da hun
selv begynte å danse på 70-tallet. - Mine første kjoler var i tyll. Så kom det
mer paljetter, så fjær, så rhin-steiner. Med åra har dessuten skinnende steiner
og stoffer blitt lettere tilgjengelige, og danseverdenen har tiltrukket seg
flere kreative og kunstneriske mennesker, sier hun. Grethe Andersen, som er
spesialkonsulent i Norsk danseforbund samt trener og internasjonal dommer, mener
også sportsdansstilen er blitt mer overlesset med åra. - Det er én fjær som er
blitt til en hønsegård, sier hun. - Samtidig finnes det regler for hva man kan
ha på seg og ikke. Det var en periode for noen år siden hvor kostymene var
ganske utfordrende. Da måtte det litt anstendighet til, og vi fikk nye regler,
sier hun. I de internasjonale reglene står det blant annet at «the buttocks must
be covered at all times». Og en del annet godt bondevett, som Andersen sier. Det
var på 20-tallet engelskmennene begynte å standardisere selskapsdanser i
konkurranseøyemed. Gjennom 20- og 30-tallet oppsto dermed de såkalte
«standarddansene», vals, tango, wienervals, slowfox og quickstep, i sine moderne
former. Først på 60-tallet gjorde «latindansene », cha-cha-cha, samba, rumba,
paso doble og jive, sitt inntog i internasjonal konkurransedans. Så kom
70-tallet, og verden forandret seg. - Da kom John Travolta, dansegulvene ble
små, og det ble vanlig å danse hver for seg, forteller Grethe Andersen. At
dansemoten skiftet var med å gjøre den klassiske konkurransedansen til en nisje.
Fremdeles skiller idretten seg ut ved sine sterke bånd til fortida. -
Standarddansene danses i lengre kjoler, forteller Trine Dehli Cleve. - Der
understreker vi opprinnelsen til dansene og arven fra dansere som Fred Astaire
og Ginger Rogers. Latindansen er råere, der har grensene flyttet seg og kjolene
blitt stadig mindre. Kostymene er mye teater. - Men motene skifter også her,
sier Grethe Andersen. - Standardkjolene så før mest ut som pudderkvaster i tyll.
Nå er de lengre og friere med kapper og volanger. Og boaene som fantes på hver
kjole for noen år siden, er ikke å se i det hele tatt i dag, sier hun. Men
dansemotene er ennå et godt stykke unna motebildet for øvrig. - Det finnes noen
elementer fra dansesjangeren i motebildet også, som paljetter, chiffon og
dramatiske juvelfarger, sier motejournalist i Elle, Anja Stang. - Men der moten
søker balanse, virker det som om det er «more is more» som gjelder for danserne.
Enten vet de ikke helt hvor de skal stoppe, eller så bryr de seg rett og slett
ikke om det. Jeg tror nok heller det er det siste, sier Stang, som synes stilen
er morsom i sin egenart. - Det er som om de lever i sin egen boble, og har
framdyrket sitt eget svært feminine uttrykk. Mote er det kanskje ikke, men det
er mye danseglede, sier Stang. Kostymeansvarlig i «Skal vi danse », Hanne Lein,
piller på kjolen til Lene Alexandra. Hun er ansvarlig for kjøp, leie, sying og
eventuell omsying av kostymene som hver fredag virvler rundt under lyskasterne
på parketten i TV-studioet. Da forventes det klær som er så fjernt fra en vanlig
mandag på kontoret som overhodet mulig. Gjerne i knallrosa, sitrongult og
neongrønt. Og helst intrikate mønstre med paljetter og sølvtråder og halebusker
av fjær. 72 kjoler går med hver sesong. I tillegg til å reise til London for å
kjøpe kjoler og sy om slep og bodyer så de passer deltakerne, må Lein ikke
sjelden berolige smånervøse deltakere. - Spørsmålet «Skal jeg ha på meg det
der?» får jeg ofte i begynnelsen, forteller hun og ler. - Særlig fra
sportsguttene. Tore André Flo var først ganske skeptisk til paljettskjortene. Nå
skjønner han at det er en sport og en rolle, og er med på både gjennomsiktige
skjorter og boleroer. Lein har jobbet med alle fire sesongene av «Skal vi
danse». - Vi må tenke på personligheten til deltakerne, hva de skal danse og
hvilken historie de skal fortelle når vi setter sammen kostymene. Klærne skal
synes på gulvet og understreke bevegelsene. Og det er mye estetikk i bunnen,
selv om det kan være grelt. TV-dansen skiller seg likevel en del ut fra
sportsdansen. - Det er nok lagt til elementer i showet for å gjøre det glamorøst
og interessant, sier Grethe Andersen. - Det gjelder både kostymene og det at de
løfter hverandre, noe som ikke er lov i konkurranser. Det er mer moderat i
virkeligheten. Ellers minner programmet i stor grad om sportsdanskonkurranser,
og trinnene og musikken er de samme. Foran symaskinen sitter 25 år gamle Nadya
Khamitskaya i jeans og hettegenser. Et hav av rødt og svart stoff, tett besydd
med paljetter, ligger foran henne. Det norske tv-publikummet har nesten
utelukkende sett Khamitskaya pyntet til tennene når hun danser med Tore André
Flo hver fredag kveld. Men den hviterussiske danseren som kom til Norge i 2000
for å jobbe med sin norske partner, syr også sine egne kostymer. Mange av dem
har hun, med kostymeansvarlig Hanne Leins velsignelse, brukt i «Skal vi danse».
- Denne har kostet meg ti tusen kroner, sier hun om den røde kjolen hun håper å
få danse tango i før programmet er over. - Stoffet er dyrt, og så er den dekket
av Swarowski-krystaller. Det koster, men ingenting glitrer så bra som
Swarowski-steiner. Og ti tusen kroner er ikke så mye sammenliknet med kjolene
til de beste danserne i England. De koster fort tjue tusen. Kjolen har et
fossende rødt skjørt med kapper og røde og grønne blader på overkroppen. - Jeg
hadde en idé om at jeg skulle være dekket av roser, forteller Khamitskaya, som
har danset siden hun var åtte år gammel og tegnet sine egne kostymer omtrent
like lenge. Da hun var tenåring begynte hun å sy dem selv. - Det morsomme er at
jeg egentlig ikke er så glad i maksimalisme, innrømmer hun. - Men dansekjoler
ser ikke dyre ut hvis de ikke er pyntet. Det som ville vært en pen aftenkjole
kan bli helt borte på dansegulvet, der det kanskje er tjue par samtidig. Det er
viktig å lage noe som er spesielt, som gjør at folk snur seg og spør «Hva var
det?». Men selv om det er noe ganske annet Nadya tar på seg en helt vanlig
fredagskveld, er hun glad i sportsdansstilen. - Dansekonkurranser er det eneste
stedet i verden i dag der du kan gå med så fine kjoler uten at det ser unaturlig
ut, sier hun. - Men du føler deg litt latterlig når du sitter i alt utstyret på
flyplassen. Det er nemlig ikke alltid du har tid til å skifte etter en
konkurranse før du må reise videre. Siri kalvig er akkurat ferdig med
kostymeprøven. - Før konkurransen tenkte jeg at det med klærne bare ville bli et
styr, sier hun. - Men jeg synes det er morsomt å se hvordan hver av disse
dansene har sin egen karakter, at trinnene og looken går sammen i en fortelling
og en karakter som har en lang historie. Det er en grunn til at det er som det
er. 

Hun har satt to onkler, tante, far, sønn og datter på utstilling 

Charlotte Thiis-Evensen. Sterkt: Thiis-Evensen har filmet sin egen sønn i
krigslek og lagt ekte skytelyder oppå. Velbrukt: Kunstneren har selv spilt på
familiepianoet i sju år. - En typisk borgerlig ungpiketradisjon. På utstilling:

Familiebilder som inntil nylig har hengt over pianoet hjemme i Brevik. Det
bygges en leilighet i Kunstnernes Hus. Hit skal familien til kunstner og
journalist Charlotte Thiis-Evensen flytte inn neste uke, i form av forskjellige
dokumentariske kunstprosjekter i utstillingen «I de beste familier». - Dette
skal være gangen. Så er det soverom, kjøkken, stue, bad og balkong, forklarer
Thiis-Evensen der hun står midt i rammeverket tegnet av arkitekt Siri Liset. Her
skal det komme opp halve vegger, dører og vinduer som skal ramme inn til sammen
seks arbeider om fem familiemedlemmer. Det er tidligere prosjekter om onkelen
med glassøyet, sønnen som leker krig med en kamerat og dattera som krangler om å
få lese Donald. I tillegg til to nye, ett om kjendisarkitekt-onkelen som snakker
om fasader og et rom med det gamle familiepianoet og alle familieportrettene
rundt. Utenfor leiligheten finner vi også filmen om den 70 år gamle tanta som
drar til frisøren for første gang og installasjonen «Faren min forsøkte å ringe
moren min». Sistnevnte består av bilder og videoer Eyvind Thiis-Evensen tok med
mobilen fra sykesenga ved en feiltakelse rett før han døde, i et forsøk på ringe
sin kone. - Jeg har jobbet med virkeligheten som utgangspunkt i flere år, og det
ble etter hvert så mange kunstverk om min egen familie at jeg fikk ideen om å
samle det til en helhetlig utstilling. Men dette er sluttstreken for bruk av min
egen familie, sier Thiis-Evensen. - Hvorfor har du valgt å bruke din egen
familie så mye i arbeidet ditt? - Det er lett å ta tak i det som ligger nært
rundt meg. Familien gir mye tillit og større frihet. Jeg forsøker å si noe om
innside og utside, fasader og baksider. Det passer godt å samle dem til én
biografisk enhet, sier hun. - Er det ikke også mye som blir vanskeligere når du
skal dokumentere din egen familie? - På mange måter er det jo det. Det finnes
noen etiske grenser, og det er en vanskelig balanse. Jeg vil ikke utlevere
familien heller. I stedet for å bli uvenner med noen har jeg heller valgt å
legge bort noen gode historier. Poenget er å finne det allmenngyldige, det andre
kan kjenne seg igjen i. - Bildene fra faren din er veldig sterke, var det greit
for resten av familien å bruke dem? - Det var faktisk søsteren min som fant
bildene på mobilen og mente det måtte være noe for meg. I det tilfellet måtte
jeg legge det fra meg i to år for å tenke meg om. Jeg måtte finne ut om det ble
for privat, om det ville være verdifullt for andre. - Er din familie spesielt
interessant, tror du? - Nei, de er nok helt vanlige. Alle familier har sine
ting. Men virkeligheten er annerledes enn jeg trodde da jeg var barn. Jeg vokste
opp i en idyllisk, borgerlig virkelighet. Det var først da jeg ble 20 og voksen
at det raknet. Livet er ikke perfekt. Vi er en storfamilie der alle støtter
hverandre. Men så begynte folk å skilles, og å bli syke, sier Thiis-Evensen.
Faren hennes fikk en sjelden variant av Parkinsons og døde for to og et halvt år
siden. I tillegg til installasjonen med mobilbildene hans har hun også inkludert
lydverket «En av hundre tusen» i utstillingen. Den framstår som en reportasje
der Thiis-Evensen intervjuer en lege om denne sykdommen. Først etter en stund
forstår publikum at det er en datter som intervjuer sin egen far. Sist uke ble
familiepianoet kjørt fra Brevik til Oslo. Thiis-Evensens kjæreste,
samtidskomponisten Eivind Buene, har laget et eget stykke til utstillingen. Det
kan bare spilles på dette pianoet, med alle dets sure toner, et stykke som skal
fortelle pianoets egne nostalgiske minner om en tid da Charlotte og hennes
søsken spilte på det som barn. I gangen til leiligheten skal videoarbeidet
«fasade» henge. Her har Charlotte Thiis-Evensen intervjuet sin onkel,
arkitekturprofessoren Thomas Thiis-Evensen, foran Nationaltheatret, Stortinget
og Slottet. Han forteller om hva de forskjellige fasadene sier om hva som
skjuler seg på innsida, og niesen har også filmet i smug mens de to går mellom
byggene og snakker om stort og smått. I ettertid har hun avslørt opplegget for
onkelen. Det er lett å se på fasadetemaet som en fellesnevner for hele
utstillingen, men det er ikke Charlotte Thiis-Evensen helt enig i. - Det er
mange små, rare temaer. Og det handler ikke om min familie. Hun hadde ikke sett
for seg å samle de enkeltstående arbeidene til ett før en gallerist i Frankfurt
kom med ideen. Nå regner hun med at familiemedlemmene har blitt så vant til
arbeidet hennes at denne utstillingen ikke skal bidra til ytterligere uro. Selv
om familieportrettene av brudepar og andre som skal henge over pianoet, ikke er
helt avklart ennå. - Jeg er litt redd for at noen skal komme og rive dem ned. 

Folk ser alltid seg selv i arbeidene mine. 

Vampyren 

Vamp-sjef Øyvind Staveland (48) om tap, krangling og frykten for at fingrene
skal visne. Kjærligheten: - Jeg falt pladask! Staveland og hans nye samboer
Ragnhild. Hard på fela: - Det er jo alltid en melodi å lage. Selv om ingen
venter på han, sier Staveland. Han lærte tidlig å spille hardt. Konfirmanten:
Felespilleren i en uforglemmelig dress på sin store dag. Suksess: Vamp ble kåret
til Årets Spellemann i 2007. Sunn oppvekst: - Har du sett en sånn velfødd liten
jævel noen gang? Melodi og lyrikk: Staveland og lyriker Kolbein Falkeid som har
skrevet mange tekster for Vamp. Far og sønn: Staveland og sønnen Joar
underholder i konfirmasjonen til eldstesønnen Odin. Odin er nå med i Vamp. Vamp
i vannkanten: 

Tre eldre herrer og tre nye, unge utgjør dagens Vamp. Det er grå oktober, havet
knuser mot land. Og regnet, regnet faller kaldt over Karmøy, det strømmer ned
over flyene som letter fra flyplassen, over forblåste lyngheier og den sugende
asfalten på riksvei 47, og det plasker på panseret til den gullfargede Roveren
på vei mot Haugesund. Bak rattet sitter Øyvind Staveland, felespilleren,
fløytisten, trekkspilleren, komponisten og sjefen i Vamp. Han har olabukse med
hull på det høyre kneet. Korte, grå skjeggstubber kjemper seg fram i det lett
rødsprengte ansiktet. De lyse krøllene virvler ned i panna. - Det er veldig
flott. Vindusviskerne stryker som fiolinbuer over frontruta, og Staveland titter
ut gjennom dogget. - Store, fine sletter. Grønt og åpent. Men også høye fjell og
havet som slår inne fra alle kanter. Det er ganske barskt. Det kan være mørkt og
dystert her. Når fjellene krever sin plass og sjøen får brøle. Mens Staveland
kjører forbi steingjerder og sauer tynget av regnvåt ull og over Karmsundbrua,
kan vi kort oppsummere historien. En gang gikk en lyslugget mann i svart
feierfrakk på Haugesunds tak. Han gikk der og plystret, tenkte på et dikt.
Staveland hadde alltid med seg en diktafon i lomma. Han kunne stå på taket og
nynne inn en ny melodi. Høsten 1990, i feiervesenets lokaler, samlet Staveland
fem lokale musikere. De ble Vamp. På haugesundsk sang de om horisonter, hav,
lengsel, kjærlighet. Nå, atten år seinere, kommer deres ellevte album som ... -
... vi har kalt «St. Mandag» fordi mandag byr på nye muligheter, ny uke, ny
start. Det er en slags hyllest til hverdagen. Hverdagen er jo mye viktigere enn
festen. Jeg er veldig glad i fest også, men da vet du hva du skal. Hverdagene
rusler og går, og da kan alt eller ingenting skje. Til det nye albumet har
sønnen hans Odin skrevet fem av sangene. - De færreste sønner ønsker sin egen
far som fotballtrener. Hvordan er det for sønnen din å ha far som sjef i bandet?
- Det er mer spesielt enn fotball. I et band er du sammen veldig mange døgn i
løpet av et år. Tett innpå hverandre. Den største utfordringen er å legge vekk
farsrollen. Nå må du stå opp, nå må du spise sunt, ikke gjør det. Det er ikke så
lett. - Skal vi kjøre opp på et fjell, så du får sett Haugesund skikkelig?
Derfra kan du se Utsira, Bømlo, ja, nesten helt til Stavanger. Det er flott der
oppe. Veien oppover svinger seg gjennom skogkledde åser. Staveland peker og
snakker om lysløyper og turterreng. Han sier han løper eller sykler nesten hver
dag. Også på turné. - Jeg er litt plaget av revmatisme, så jeg er tvunget til å
holde meg i form. Ellers får jeg fort betennelser. - Gjør det vondt å spille? -
Ja, innimellom. Jeg må ha med meg mange isposer når vi skal spille. Av og til
blir det så ille at jeg trenger en injeksjon kortison, men vi har aldri avlyst
en konsert på grunn av det. - Er du redd for at fingrene en dag slutter å virke?
- Ja. Men det ville ikke ha betydd slutten på musikken. Jeg kan jo lage musikk
uten armer og bein. Vi har kommet til toppen. Det er helt grått. Staveland
setter bilen i revers. - Vi ser jo faen ingenting. De hadde spilt og spilt,
klatret og klatret. Og i 2006 var Vamp der. På toppen. De solgte 250000
eksemplarer av albumene «Siste stikk» og «I full symfoni». 150 utsolgte
konserter, utsolgt turné med Kringkastingsorkesteret, utsolgt Oslo Spektrum. Men
akkurat der, på toppen, skjedde det noe. Vidar Johnsen, som hadde vært vokalist
i sju år, sendte en slags oppsigelse på e-post og Staveland sa til ei avis at
det var «uaktuelt å fortsette samarbeidet med Vidar Johnsen». Det blåste hardt
på Vestlandet. - Vi kunne ikke ha fortsatt slik som det var. Da hadde vi tatt
livet av Vamp. Det er jeg helt overbevist om. - Hvorfor det? - Det er bare noe
man kjenner etter hvert. Hvis ikke samarbeidet sitter, og fokuset blir flyttet
bort fra det man egentlig holder på med, så går det gal vei. - Hvor lå fokuset?
- Det er vi nok uenige om. Men det føltes ikke som vi hadde en god
arbeidssituasjon på slutten. Viljen og kjærligheten til å gå på igjen, begynne
med nye dikt, skrive nye melodier, at alle vet hvor vi vil, at alle vil dra i
samme retning, er nødvendig for oss. Vi kom til et punkt der vi ikke hadde lyst
til å starte igjen. Og det måtte vi gjøre noe med. Ingen var fornøyd. Men vi
klarte likevel å være begeistret på scenen. - For dere var ikke like begeistret
bak scenen? - Nei? ... men vi hadde ingen store pågående konflikter. Men det er
mange måter å være uenige på. - Hvordan vil du karakterisere lederstilen din? -
Ganske bestemt, krevende og vanskelig for noen. Men jeg er ikke redd for å ta
diskusjoner eller si unnskyld hvis jeg går for langt. Jeg tror ikke de føler seg
dirigert. - Har du snakket med Vidar Johnsen etterpå? - Ja, det har jeg. Vi har
et ordentlig og greit forhold. Jeg tror det var veldig bra for begge parter at
det skjedde der og da, selv om det ble litt mye rabalder. - Nå har dere byttet
vokalist to ganger. Hvordan går dere fram, bruker dere Manpower? - He-he! Vi har
aldri planlagt dette. Jan Toft, vår første vokalist, sa fra på lokalradioen at
han sluttet. Men det har ikke vært så vanskelig å finne vokalist. Paul Hansen
har både god stemme og haugesundsdialekten inne. Paul Hansen (27) kommer fra
haugesundsbandet Cortina, og var tolv år da Vamp ga ut sitt første album. - Dere
gjør med vokalister som eldre menn gjør med damer. Dere finner dem yngre og
yngre? - Jaaa. Vi har vært borti både eldre og yngre menn, vi, med stort hell.
Nå trengte vi noe nytt fra en som var ung og sulten. Vi kjører forbi hus med grå
skifertak, svarte tak, røde. Opp av alle husene stikker pipene. - Alle disse
husa har jeg feid. Jeg var feier, vet du. Jeg vet nesten hvor klokka henger på
veggen i hvert hus i Haugesund. Ha-ha! Femten til tjue piper feide han hver dag.
Han ramlet ned flere ganger, men aldri så hardt at han ble skadet. - Men jeg
fikk noen hundebitt av bikkjer som gikk løs i hagene. Staveland likte å stå der
på taket, se utover byen, gatene, hustakene. Før han gikk videre. - Jeg likte å
gå fra hus til hus. Møte menneskene som bodde i husa, hvis de var hjemme. Så
følte jeg at jeg hadde gjort en bra jobb, ikke bare fordi jeg hadde feid så
mange piper, men også fordi jeg hadde satt meg ned og pratet med noen som gjerne
ville prate. Det sitter mange ensomme folk i husa, og det var nesten like viktig
å snakke med dem som å feie pipa deres. Vi visste jo at de ikke fyrte noe særlig
uansett. Feiinga ga ham betennelser i armen. I 1996 ble han operert, og han
måtte velge om han ville være feier eller musiker. Armen tålte ikke begge deler.
- Jeg savner å være feier. Han kikker ut bilvinduet. Takene er blanke av regn. -
Det hadde vært glatt der oppe i dag. Vi har kommet fram. Staveland parkerer i
oppkjørselen, glemmer å trekke i håndbrekket og bilen ruller bakover. Den beige
sveitservillaen fra 1911, med den hvite pipa som han feier selv en gang i året,
ligger gjemt bak en grønn hekk i den eldste delen av Haugesund. Huset er
omringet av epletrær, plommetrær, rogn og ripsbusker, og på baksiden bøyer en
trebru seg elegant over en karpedam. Staveland går inn i annekset - uthuset som
han kaller det - bytter til tresko og setter seg ned i skinnsofaen. Han har
selskap av en mandolin, to trekkspill, ei stor potte full av fløyter, fire
gitarer, ei fele, ukulele og et gammelt orgel i tre som har stått på et fyr ute
i havet. Han bygget uthuset med egne hender i 1993, med torvtak og det hele, som
kontor og studio. Her har mange av Vamps sanger både blitt skrevet og spilt inn,
og på ei trehylle over kontorpulten står resultatet: Fire brune harper. Fire
Spellemannpriser. Over brystpanelet er alle veggene tapetsert med avisutklipp om
Vamp, helt opp til taket. Overskriftene er store, svarte og hyggelige:
«Imponerende debut». «Havsalt Vamp». «Et folkeeventyr fra vest». «Vamp feber».
«Viltre, vakre Vamp». «Vamp selger vannvittig». «Magisk Vamp». - Og der henger
den aller første plakaten vår! Det er herfra Staveland driver Vamp, som den
bedriftslederen han på sett og vis er. Han styrer booking, management og er
deleier i plateselskapet. Over pulten henger en stor, grønn kalender. På alle
dagene fram til 14. desember er det skrevet et nytt stedsnavn med kulepenn.
Stavanger, Bergen, Elverum, Horten og Skien. Vamp skal spille femti konserter på
halvannen måned. I et år har Staveland forberedt turneen. Han har booket
konsertstedene, han har bestilt hotell, sendt ut plakater og kontrakter, bestilt
flybilletter, ferjebilletter og togbilletter. Tidspunkter for lydsjekker, når de
skal signere plater, når de skal intervjues av lokalaviser, når de har fritid,
når de skal avvikle de to faste treningsøktene i uka, ja, alt dette, har
Staveland planlagt og skrevet opp i ei reisehåndbok. - Har du planlagt når dere
skal spise middag? - Ja. Vi har bestemt oss for å spise middag sammen hver dag.
Minimum tre timer før konserten. - Får de andre selv bestemme hva de skal ha på
seg på scenen? - He-he! Ja, det gjør de. Og at Øyvind Staveland i det hele tatt
klarer å holde styr på alt dette, burde det ha vært forsket på. For dette er en
mann som kan leite etter mobiltelefonen mens han prater i den og som jevnlig
finner lommeboka i kjøleskapet. Det kunne ha vært fortalt mange historier om
biler, men dette er historien som topper dem alle: Staveland hadde kjørt til
banken i Haugesund om morgenen. Han parkerte, lot bilen stå på tomgang og gikk
inn. Klokka fire, nesten en hel arbeidsdag seinere, ringte telefonen hjemme hos
Staveland. Det var fra banken. De lurte på om det var hans bil som sto og gikk
på fortauet på utsida. Det var det. Staveland hadde gått rett ut av banken og
spasert hjem. - Det er egentlig ganske kjipt. Det suger krefter og tar veldig
mye tid å leite etter alle disse tingene. Men alt det andre, som har med bandet
å gjøre, det er ikke noe problem. Det er jo viktige ting. Vi kommer alle til å
bli blåst ut som lys på ei bursdagskake. Vi bare håper det tar lang tid. Vi bare
håper at det ikke skjer med noen som står tett inntil oss. Det var det som
skjedde med Staveland. Det vi alle frykter skal skje. I 22 år hadde han vært
sammen med Åse. I mange av åra hadde de vært gift. I fem år hadde hun kreft.
Staveland trekker pusten og slipper den ut gjennom nesa. - Det er utrolig
vanskelig for alle å oppleve et samlivsbrudd. Det gjorde vi. Vi var separert i
halvannet år. I tillegg hadde hun vært alvorlig syk gjennom mange år. Og til
slutt mistet Odin og Joar sin mor. Alt dette kom oppi hverandre. Det var noen
ganske vonde år. Samme året som Åse gikk bort, i 2005, kom albumet «Siste
stikk». Det ble dedikert til henne. Staveland pirker på noe inne i håndflata. -
Mye ligger bare i en tåkedis. Alt var vanskelig, det var vanskelig uansett hvor
jeg var. Om jeg var hjemme eller spilte konserter. Det finnes ikke mange steder
som er gode å være når man opplever slikt. Han ville helst være sammen med
tenåringsguttene. Se om de hadde bruk for ham. Han tok yngstesønnene ut av
skolen og med på turné som rigger og sjauer. - Jeg ble nok, og er fortsatt,
ganske observant på barna mine. De har opplevd noe ikke alle unger opplever i
den alderen, heldigvis. - Når du tenker på din tidligere kone nå, hvilke tanker
dukker opp? - At hun har det godt hvis hun ser hvordan guttene hennes klarer
seg. Hvordan de oppfører seg. Hvor flotte de er. Hun kan være både stolt og
trygg på guttene sine. Det har jeg tenkt på flere ganger. Staveland har klart
seg han også. - Det er ingen annen måte å takle slike ting på enn å jobbe seg
gjennom det. Ingen andre oppskrifter. Man må være rettferdig og tøff mot seg
selv, komme seg opp og stå så godt man kan. Jeg tror stort sett jeg har vært
ganske lik hele tida selv om jeg fikk meg en trøkk. Man kjemper jo en kamp hele
livet, for å gjøre sitt beste. Hver morgen går Staveland de tjue skrittene fra
døra, over steinhellene, over grusen og opp fire trappetrinn til uthuset. Han
har løpt i skogen og tatt badstu, men klokka ti er han klar på kontoret. Han
øver litt på trekkspillet. Skifter strenger på fiolinen. Sitter ved orgelet.
Prøver å lage en ny melodi. - I lange perioder kan det være fullstendig tørke.
Da går jeg inn her og begynner å leite. Det er steinarbeid. Tungt og kjedelig.
Men plutselig er det noe som bare åpner seg, og så har jeg et eller annet å
jobbe videre på. Når jeg har ønsket noe, ikke fått det til, kjempet for det, og
så kommer det! Det er det største øyeblikket. Andre ganger kommer en melodi i
bilen eller på flyet. Han sitter der og nynner og skribler ned noen noter, og
melodien blir ferdig på tjue minutter. - Det gir selvtillit. «Jeg har ikke
mistet det ennå. Her er det håp!» Noen melodier har vist seg å vare lenger enn
andre. Kanskje var det på Svalbard de første tonene dukket opp? Det var i hvert
fall midt på 1980-tallet. Var det egentlig på Svalbard? Det har jo blitt så
mange melodier. Men akkurat disse tonene skulle bli en sang som fikk folk til å
gråte. Det skulle bli Rogalands nasjonalsang, en sang som fikk publikum til å
skjelle ut Vamp den eneste gangen de ikke har spilt den på en konsert. Du
verden. Hvilket fantastisk øyeblikk det må ha vært da de første tonene dirret i
Stavelands indre. - Nei, det var ikke sånn for meg. Jeg følte ikke at jeg bar på
noe spesielt. Han bar på den i mange år. Han spilte melodien alene på
blekkfløyta si. Han spilte den på fest, i bryllup, i bursdager, i begravelser.
Sangen uten navn, uten ord. - Eg e ganske sjenerte. Siden jeg spilte den
melodien ofte for andre, må jeg ha vært ganske trygg på den. Men jeg trodde jo
ikke den skulle bli spilt så mye som den ble. Først på nittitallet fikk melodien
en tekst. Den fikk et navn. «Tir n'a noir». - Når vi spiller den, selv når jeg
lukker øynene, merker jeg måten folk tar imot den sangen på. Jeg merker
stillheten. Det er fascinerende og bevegende. Det er en svær opplevelse å se sin
egen sang bli mottatt på den måten. Det knirker i døra. Inn kommer Ragnhild med
felene som har vært til reparasjon i byen. Felespilleren og sykepleieren fra
Sørlandet traff hverandre etter en konsert. Ei uke seinere snakket de sammen
igjen. Og for ikke å tvære dette ut, kan vi vel kort bare nevne at det ikke er
på grunn av været at Staveland snekrer på et nyinnkjøpt hus i Grimstad. - Det
var kjempestort! Jeg hadde i utgangspunktet nok med meg sjøl. Jeg hadde ingen
planer om ei ny dame. Men jeg falt pladask og har det veldig godt. Man skal
aldri gi opp. - Har hun gitt deg mange nye melodier? - Hun har i hvert fall gitt
meg lyst til å skrive musikk. Det er mulig naboene stusser litt. I hvert fall om
vinteren, når det snør og blåser og er bitende kaldt. Men nesten hver kveld,
gjerne klokka ett på natta, tar Staveland på seg topplue, tjukk jakke og pledd
og setter seg ut på terrassen. Der tenner han masse stearinlys og så sitter han
der. Kanskje skriver han, kanskje nynner han, kanskje leser han et dikt. I
timevis kan han sitte der. - Det er et bra sted å tenke. - Du er en mann som
liker å se på stjernene? - Ja. I det hele tatt så liker jeg å se ut i lufta.
Nistirra på ei bølga på sjøen. Et tre som svaier. Jeg blir rolig av det, og jeg
trenger litt hjelp til å bli rolig av og til. Staveland mener han har lært seg
lettere å bli begeistret. - Og det er bra, for det verste som finnes, er å leve
i et gråvær, ei tåke, kor alt e greit. Hvis du ikke lar toppene og bunnene gå i
kroppen på deg, visker du ut alt. Han tørker bort ringen av vann etter glasset
med hånda. - Da blir alt greit. 

Men alt blir også grått. 

Herborg Kråkevik har heldigvis sluttet å stjele 

Søndagsintervjuet. Hvordan er det nye albumet ditt sammenliknet med de gamle? -
Det er veldig annerledes. Mens de gamle albumene var mer nostalgiske, er all
musikk på «Annleis enn i går» nyskrevet. Hvor finner du inspirasjon til tekstene
dine? - Ideene får jeg når jeg reiser eller når jeg er ute og sykler.
Fellesnevneren er at jeg ofte er i bevegelse. Når jeg først har funnet ideen til
teksten, setter jeg meg på lesesalen «Diamanten» i København og skriver
sangtekstene. Her er det så lett å finne konsentrasjonen som jeg trenger. Du har
uttalt at du er en ivrig nasker. Hva var det siste du stjal? - He-he. Jeg har
nok sluttet med det. Tror nok det er det beste. Hvordan ser din perfekte søndag
ut? - Jeg må ha god tid og absolutt ingen planer. Gjerne P2 i nærheten - med
klassisk formiddagskonsert og kanskje noen aviser. Liker også å gå i kirka. Det
er utrolig mange fine menigheter i København, som er mindre familiepreget enn de
jeg er vant med i Norge. Tekster og musikken spiller en større rolle her i
København. Din favoritt roman er? - «Udødeligheten» av Milan Kundera. Hvor
reiste du sist? - Var noen dager med familien i fantastiske Roma for bare ei uke
siden. Det var fjerde gang jeg besøkte byen. Hovedstaden har noe helt eget over
seg og den minner ikke om noen andre byer. Hva er ditt favorittreisemål? - Jeg
reiser mye, og er det ett sted jeg gjerne skulle vært mer, så er det et lite
sted som heter Gryting i Hardanger. Der er jeg altfor sjelden. Hvilket sted
drømmer du om å reise til? - Jeg reiste rundt i Sør-Amerika for noen år siden.
Men fikk aldri tid til å besøke Argentina. Dit har jeg lyst til å dra. Tenker du
på miljøet når du flyr? - Det gjør jeg, og ja, jeg har dårlig samvittighet når
jeg flyr. Trøster meg med at jeg ikke kjører så mye bil. Jeg prøver å begrense
flygingen, men det er vanskelig med den jobben jeg har. Hva driver du med på
fritida? - Synes det er rart med folk som har tid til å ha en hobby. Når jeg
først har fri, har jeg behov for å lese og være sammen med familien. Hvilken
hobby ville du hatt, hvis du hadde tid? - Da ville jeg gravd litt i jorda og
plantet noen planter. Hvor ofte trener du? - Det varierer. I perioder er jeg
veldig flink, men det er også perioder der jeg ikke er så flink. Prøver å få til
litt svømming og løping tre ganger i uka. Hva løper du 60-meteren på? - Sikkert
en dårlig tid. Er utrolig lang og treig. Hva jeg løp den på som ung, har jeg
glemt. Men jeg husker at jeg gruet meg skikkelig. Hva tar du med deg på
hyttetur? - Ei god bok. Hvilke fem ting redder du ut hvis det begynner å brenne?
- Hvis jeg våkner først, redder jeg mannen og dattera mi. Det teller som to
ting. Så tar jeg med meg Mac'en min, der jeg har alt av tekster, noter og ideer.
Den originale Bjørnstjerne Bjørnson-statuen min må reddes og maleriet mitt av
William Skotte Olsen. Hva var det siste du fikset selv? - Jeg er helt elendig på
å fikse ting. Mannen min er ikke noe bedre selv, så det går nok utover naboene
når noe går i stykker. Hva gjør du de siste fem minuttene før gjestene kommer? -
Hvis publikummet er en slags gjest, setter jeg meg ned og går igjennom det jeg
skal si mellom sangene. 

Betaler prostituerte for å spille i «Pretty Woman» Teater vekker debatt i
Danmark. 

Publikum velger hvem de vil ha. Står bak stykket: Manusforfatter Jeppe
Kristensen og instruktør Tue Biering. Hollywood-Askepott: 

Ikke alle historiene om prostitusjon er like rosenrøde som i «Pretty
Woman»-filmen med Julia Roberts i hovedrollen. (Dagbladet.no): Skuespiller Julia
Roberts store gjennombrudd var i rollen som den prostituerte Vivian Ward i
«Pretty Woman». Hennes møte med Richard Gere i rollen som Edward Lewis kunne gi
et glansbildeaktig inntrykk av livet som prostiuert. Når «Pretty Woman A/S» nå
settes opp som teaterstykke på Ta'i Teateret i København førstkommende lørdag,
blir muligens inntrykket av hvordan det er å være prostituert litt annerledes.
Hver kveld vil det nemlig hentes inn en ekte prostituert til å tolke rollen.
Publikum stemmer inn Et kamera vil filme en rekke prostituerte ved Halmtorvet,
like ved Hovedbanegården og den trafikkerte Istedsgate i København sentrum.
Publikum følger dette fra tv-skjermer inne i teateret, og stemmer over hvilken
prostituert som skal få spille kveldens hovedrolle. Den som blir valgt ut, blir
deretter betalt og hentet inn på teateret, der et tidsur gir henne nøyaktig én
time på scenen. Hun får på seg nye klær, samt en øreplugg som gir henne Vivians
replikker fra filmen på øret. - De første ti minuttene hver kveld er eksplosive.
Det er her møtet mellom vår Richard Gere og den prostituerte skjer. Men det er
også her publikum blir konfrontert med deres kjøp. Endelig opplever publikum
hvordan virkelighet og fiksjon smadrer sammen. Vi er i Hollywood og på
Halmtorvet på en gang, sier instruktør Tue Biering. Rommende rituale
Manusforfatter Jeppe Kristensen forteller at han vil prøve å gjenskape prosessen
der den stygge andungen forvandles til en svane, bare fjernet fra Hollywoods
bløte lys og stjernestøv. - Vi er opptatt av den lille teatrale handlingen møtet
mellom en kunde og en prostituert faktisk er. Sett utenfra er sexhandelen et
simpelt forhold - en pengetransaksjon som resulterer i en ytelse. Men ser man
litt nærmere på det, ser man et rituale som rommer mer enn bare sex. Det er et
bilde på menneskets trang til bekreftelse, til å bli sett. Det er også et bilde
på mangel på kjærlighet, de meget triste sidene ved narkotika, svikt i
barndommen, og så videre. Det er mange emner som blir konsentrert i denne
handlingen, sier Kristensen til Dagbladet.no. - Sjokkert Teaterstykket, som har
mottatt 987.000 danske kroner i støtte fra det statlige kunstrådet, har ikke
overraskende vakt reaksjoner. - Kom i zoologisk hage og se et ordentlig ludder!
Helt ærlig, dette minner meg om den gangen man kunne se skjeggete damer og
vansirede personer på sirkus. Jeg er svært sjokkert over at noen kan lage et
slikt teaterstykke, sier den tidligere prostiuerte Lita Malmberg til Politiken.
Malmberg jobber nå som psykoterapeut og sosialpedagog, og bruker sine erfaringer
som gatearbeider. - Det er utrolig skadelig for kvinner å selge seg selv, både
fysisk og psykisk. Jeg synes ikke det er ok at man kjøper skrøpelige kvinner og
eksponerer dem på en slik måte. De kjøper jo også kvinnene, sier hun til avisa,
og utdyper: - Hvis jeg hadde fått det tilbudet den gang jeg selv var
prostituert, hadde jeg hoppet på fordi jeg var så langt ute. Og i dag ville jeg
ha måttet leve med at jeg hadde eksponert meg selv. Det er ydmykende for
kvinnene at de skal settes opp foran et publikum med velstående borgere. Som en
robot på gata Teatergjengen har jobbet lenge med å komme under huden på miljøet
rundt Halmtorvet. De har også knyttet til seg en tidligere prostituert som
konsulent og hatt mange møter med gateprostituerte, der de fleste skal ha vært
positive til prosjektet. Politiken har snakket med Marianne, som ikke vil oppgi
sitt etternavn. Hun er en av de prostituerte som kan tenke seg å stille opp til
casting på premierekvelden den 1. november. - «Pretty Woman» er en pike som får
sjansen til å vise at hun er verdt noe. På gaten oppfører jeg meg som en robot,
men her kommer mitt sanne jeg opp i meg. Jeg er plutselig et ekte menneske
igjen. Manusforfatter Kristensen mener at de gir jentene som deltar i stykket et
reellt valg når de tilbyr dem rollen i «Pretty Woman A/S». - Vi gjør vårt beste
for å være en gentlemannskunde. Vi forklarer dem presis hva det er de skal gå
inn til, og de får lov til å prøve det ut først. De har valget mellom å være
sammen med oss, eller en vanlig kunde - og at mange foretrekker å være sammen
med oss kan jeg godt forstå, sier Kristensen. - Gir jentene et ansikt -
Inntrykket jeg får når jeg går nedover Istedsgate som privatperson, er et at de
prostituerte bare står der som kulisser man ikke forholder seg til. Det må være
ganske forferdelig å stå der, uten at noen er villige til å se deg i øynene. Med
dette teaterstykket prøver vi å gi jentene et ansikt, sier Kristensen videre.
Som i Oslo er det i København prostituerte fra en rekke land, og ikke alle
snakker eller forstår dansk. - Vi har forsøkt å henvende oss til også de
utenlandske prostituerte, men da er vi blitt jagd vekk. Det er dessverre slik at
de som regel ikke er herre over egne liv - det er noen andre som bestemmer over
dem - og de kan dermed ikke ta det valget vi tilbyr dem. Hvis vi forstyrrer en
kunde, er det bad for business, sier Kristensen. - Er det aktuelt for dere å ta
med «Pretty Woman A/S»-stykket til Norge? - Å sette opp et slikt stykke krever
et virkelig stort arbeid, der man må lære miljøet å kjenne. Men det kunne vært
moro - såvidt jeg har forstått har dere en prostitusjonsdebatt gående hos dere
også? 

Slik skifter du dekk 

Hvem er best av dekkmester Tommy Sharif og førsteelsker Rune Rundberg? Slik skal
det også gjøres: 

Lær å skifte hjul med Rune Rudberg. Over store deler av Norge skjer det samme
hver eneste oktober eller november: Den første snøen kommer. Og den kommer som
regel som julaften på kjerringa. Så også i år. Dekkmester Tommy Sharif tar
jobben med å vise Dagbladets utsendte damer hvordan man skifter dekk på den
firhjulte. Nesten samtidig, på en annen kant av byen, tar førsteelsker Rune
Rudberg jobben med å hjelpe «Hjelpekorpset», Solveig Kloppen og Helen Vikstvedt.
På høy tid Og har du ennå ikke gjort det selv, så kan det allerede være for
seint. - Jeg kjørte utfor veien på vei til barnehagen i morges, så da er det på
tide å skifte til vinterdekk, sier Kjetil Hasselberg, kjent som den ene
halvparten av komikerduoen Kjetil og Kjartan. Kaoset utenfor Sharifs dekksenter
på Skedsmokorset er komplett. - Det ser ut som vi er de eneste som visste at det
kom til å snø, sier dekkgründer Tommy Sharif og ler. I går skiftet han og
kollegene hos Sharifs dekksenter på Skedsmokorset dekk på 400 biler - i løpet av
dagen rekker de kanskje enda flere. Kjetil Hasselberg kjøper - som de fleste
andre kundene - nye vinterdekk samtidig som han kjøper seg unna skiftinga. - Jeg
bor på landet, så jeg kjører piggdekk, sier Hasselberg - som ikke tør annet
etter dagens eskapader på vinterføret. Og han synes det er helt greit å slippe
og skifte dekk selv. Du trenger ikke pigger Det synes Tommy Sharif også. Han har
nemlig litt bedre utstyr enn deg og meg og Rune Rudberg når vi skal legge om til
vinterdekk, for eksempel løfteplattform og elektrisk muttertrekker. Likevel
mener han det ikke er noe hokus pokus å skifte dekk sjøl. - Det er en del ting
du bør huske på, som å sette dekket rett vei, sier Sharif, og peker på pilen som
viser mønsterets retning. - Hvis det settes feil vei er det ganske alvorlig,
sier han strengt. I Oslo koster det dessuten ekstra å kjøre med piggdekk. - Bare
to av ti som kommer hit velger piggdekk. De piggfrie vinterdekkene er faktisk
bedre til de aller fleste føreforhold - unntatt is, sier Tommy Sharif. Og legger
til: Med forbehold om mine noe begrensede geografikunnskaper. Og med et lite
forbehold til: - Selv kjører jeg faktisk med piggdekk. Fordi jeg kjører altfor
fort inn i alle rundkjøringer og kryss og overalt, sier en bittelitt beskjemmet
Tommy Sharif til Dagbladet.no. Les også: Det kom en fyr gående med dekkene i
trillebår 

- Jeg har hørt om tilfeller der bruden ikke var mer enn ni år 

Likevel blir mindreårige jenter giftet bort til rike menn, sier jordmoren
Firooza fra Afghanistan. Prøver å få sin gravide kone til sykehuset: Abdul Hakim
i Faizabad gjør sitt beste for å hjelpe kona og det ufødte barnet. Men mange
fødende afghanske kvinner får ikke tilsyn av lege, fordi ektemannen ikke ønsker
at hun skal bli sett av andre menn. Foto: 

Ahmad Sear/REUTERS/SCANPIX - Jeg var livredd. Hvis Taliban fikk tak i meg, ville
jeg blitt hardt straffet. Det var jo ikke lov for en kvinne å forlate huset uten
mannlig anstand, forteller Firooza Mushteri (24). Det var like før 9/11 og den
USA-ledede krigen mot Afghanistan. 17 år gamle Firooza var alene hjemme med
moren i Kabul, da den invalide nabokona banket på døren. - Datteren hennes
skulle føde. De måtte på sykehuset, men ingen av mennene i familien var hjemme.
Den gråtende kvinnen tryglet meg om hjelp. Så jeg tok på meg klærne, skoene og
hatten til faren min. Sjalet hans tullet jeg godt om ansiktet, så ingen skulle
se at jeg var kvinne. Så bega vi oss til sykehuset. Men jeg var hele tiden
fryktelig redd for at Taliban skulle stoppe meg og spørre om noe, sier Firooza.
Ingen Talibankrigere stoppet det lille følget den kvelden. Etter noen få timer,
var Firooza og nabofamilien trygt hjemme igjen. - Jeg har aldri vært så redd
verken før eller siden. Men neste dag fortalte jeg faren min at jeg ville bli
jordmor. Afghanistan trenger jordmødre, sier 24-åringen. I dag er Firooza
visepresident i Afghanistans Jordmorforbund. Hun har alt hjulpet til under mer
enn tusen fødsler. Magasinet møter henne hos Afghanistankomiteen i Norge, som i
samarbeid med helsedepartementet i Afghanistan og USAID støtter
jordmorutdanningen i det krigsherjede landet. - Da Taliban ble kastet fra
makten, påbegynte jeg utdanningen min. Fra 464 jordmødre i hele Afghanistan, er
vi nå oppe i 2000. Det er bra, men ikke bra nok for et land med over 26
millioner innbyggere, understreker hun. Ifølge Unicef og Unfpa føder afghanske
kvinner i gjennomsnitt 6,7 barn, det høyeste tallet i Asia. - Tidligere var det
viktig å ha mange barn og leve i et storsamfunn. Jo større samfunn, desto mer
makt. Etter Talibans fall, har mennene skjønt av det er økonomisk ulønnsomt å ha
så mange barn. Men fremdeles har vi den høyeste mødredødeligheten i verden, med
unntak av Sierra Leone. De fleste av disse dødsfallene kunne vært unngått, mener
Firooza. - I Rogh-distriktet har vi verdens høyeste dødsrate blant fødende
mødre. Det er estimert at per 100 000 fødsler, dør 6500 mødre. Det tilsvarer at
en fødende kvinne dør hvert 27. minutt. - De høye dødstallene skyldes først og
fremst kulturelle problemer, som at menn tradisjonelt ikke har tillatt sine
fødende koner og døtre å få medisinsk behandling av mannlige leger, forklarer
Firooza. - Barneekteskap er også et problem. Jentekroppene er jo ikke utviklet
nok til å kunne føde egne barn! Loven forbyr riktignok barneekteskap nå, men
utenfor de store byene er menneskene fremdeles påvirket av tretti år med krig,
sier 24-åringen. - Hvis en rik mann ber om å få gifte seg med datteren din, så
takker de fleste fattige familieoverhoder ja til tilbudet. Jeg har hørt om
tilfeller der bruden ikke var mer enn ni år, mens brudgommen var i 50-års
alderen, sukker hun. Et annet problem er at det er langt mellom sykehusene. 77
prosent av befolkningen bor på landet, og nærmeste sykehus ligger ofte flere
dagsreiser unna. Firooza er likevel optimistisk. Hun peker på at blant de 2000
jordmødrene i Afghanistan nå, så arbeider halvparten i lokalsamfunnene de kommer
fra. - Lokalsamfunnene ville ikke ha lyttet til fremmede fra de store byene, men
de aksepterer sine egne. Dermed kan stadig flere kvinner få hjelp. De lokale
jordmødrene snakker også med mennene om familieplanlegging, og de øker menns
forståelse for verdien av konas og barnas liv. - Programmet øker også kvinners
status. De lokale jordmødrene får gratis utdanning og penger, og dermed får de
større innflytelse, sier Firooza. - Av og til skulle jeg likevel ønske at jeg
var mann. Så lenge jeg kan huske, har mennene i Afghanistan vært allmektige,
legger hun til. Faren til Firooza er en høytstående offiser i den afghanske
hæren, og hennes største støttespiller. - Han blir av og til bekymret for meg
når jeg reiser, men han synes jeg er modig. Han har aldri prøvd å stanse meg,
sier Firooza. For modig er hun. Firooza reiser rundt i hele Afghanistan for å
kartlegge hvordan jordmortjenesten fungerer. Det innebefatter også de farligste
områdene i sør, hvor Taliban fremdeles har fotfeste. - Det har hendt vi har
måttet bytte bil en gang i timen av sikkerhetsårsaker. Blir vi stoppet, sier vi
aldri at vi arbeider for en privat organisasjon, men at vi jobber for
helsedepartementet. Det respekterer de, sier Firooza. - En gang reiste jeg alene
uten teamet mitt til Pakthia i sør, hvor jeg skulle intervjue tjue jordmødre.
Helsearbeiderne der nede er aldri trygge. Ikke en dag går uten at de blir truet.
Jeg var der i ti dager, og hver morgen våknet jeg opp til dårlig nytt. Sju menn
og en kvinne ble kidnappet og halshugget mens jeg var der nede. - Samtidig er
det så mange som er tydelige på at de virkelig ønsker hjelp. De stiller med hus,
mat og sikkerhetsoppbud. De er åpne for nye ideer. Av sikkerhetsmessige grunner
går Firooza alltid i burka på reisene sine sør for Kabul. - Jeg tenker aldri på
at jeg har på meg burka, men på hva jeg kan utrette. På hva som er målet mitt.
At jeg hjelper folket mitt. Da betyr det ingenting at jeg må gå med burka. Denne
saken er laget av Magasinets nettredakjon, og ikke publisert i papirutgaven. Har
du spørsmål eller kommentarer, send dem til oss på epost. 

Derfor får Hannah (13) dø hjemme 

Overbeviste barnevernet med sin modenhet. Støtter datteren: Pappa Andrew Jones
støtter Hannahs avgjørelse om ikke å gjennomgå en hjertetransplantasjon. Tunge
medisiner for leukemi har laget et hull i hjertet hennes. 

Hannah har hatt en sjelden form for leukemi siden hun var fem år, og er lei av å
leve på sykehus. - Ingen kan tvinges til å gjennomgå en hjertetransplantasjon,
sier barnelege Sally Stucke i Herefordshire i England. Historien om den
kreftsyke tenåringsjenta Hannah Jones har gått verden rundt etter at hun
overtalte både barnevernet og sitt lokale sykehus til å la henne slippe en
omfattende hjerteoperasjon. Mange år med tung medisinering mot leukemi har skapt
et hull i hjertet hennes. Hannahs største ønske var å få leve sine siste måneder
sammen med foreldrene og sine tre søsken i fred og ro, etter å ha gått inn og ut
av sykehus hele livet. - Når vi avgjør hvorvidt et barn er i stand til å ta en
slik avgjørelse ser vi både på barnets alder og modenhet, og tar også
foreldrenes syn med i betraktningen, sier Stucke til BBC. Bestemte selv Hannah
tok selv avgjørelsen om å si nei til transplantasjon, og foreldrene valgte å
støtte datterens ønske. Dermed truet det lokale sykehuset i Herefordshire med å
gå til retten for å få en rettslig avgjørelse om å gjennomføre operasjonen. De
truet også med å ta henne fra foreldrene. - Hannah tok denne avgjørelsen selv,
omtrent som en voksen, til tross for at hun bare var tolv år. Og hun har stått
fast på avgjørelsen. Vi valgte å ikke blande oss for mye inn i hennes valg. Jeg
beundrer henne for måten hun har taklet dette på, og hvordan hun har tenkt
gjennom saken, og vi har valgt å støtte henne, sier Hannahs far, Andrew Jones.
Etter at en representant for barnevernet gjennomførte samtaler med Hannah valgte
sykehuset å snu. Dermed får Hannah lov å dø hjemme. Sjansen er stor for at hun
bare har seks måneder igjen å leve. - Jeg tenker mye - Jeg er ingen normal
13-åring. Jeg tenker mange dype tanker. Med min sykdom har jeg blitt nødt til
det. Det er vanskelig som trettenåring å vite at jeg skal dø, men jeg vet også
hva som er best for meg, sier Hannah Jones i et intervju med den britiske avisen
Daily Mail. Hun forteller at foreldrene har alltid oppfordret henne til å ta
egne avgjørelser, og når det gjelder hennes eget hjerte vil hun bestemme selv
framfor å la andre bestemme over henne. - Det var ingen lett avgjørelse, men
sykehuset gir meg bare dårlige minner. Jeg har tilbragt nok tid på sykehus. Nå
vil jeg bare være hjemme - selv om det betyr at livet mitt blir kortere, sier
Hannah. Hannahs sak reiser et svært vanskelig etisk dilemma, nemlig om det er en
menneskerett å få lov til å dø. Og hvor aldersgrensen går for å bestemme over
eget liv og helse. Kan fortsatt ombestemme seg Helsevesenet holder fortsatt døra
åpen for at Hannah kan komme til å ombestemme seg. - Det er en menneskerett å
ombestemme seg når som helst, og det må både foreldre og profesjonelle
hjelpearbeidere være obs på, sier Sally Stucke. Hannahs sak reiser et svært
vanskelig etisk dilemma, nemlig om det er en menneskerett å få lov til å dø. Og
hvor aldersgrensen går for å bestemme over eget liv og helse. Lederen for den
etiske komiteen i den britiske legeforeningen, Tony Calland, sier at et barn på
Hannahs alder er i stand til å ta en slik avgjørelse basert på all tilgjengelig
informasjon. Han viser også til en avgjørelse fra det engelske overhuset som
sier at et barn som forstår både fakta og konsekvenser skal være å anse som
juridisk kompetent. Får ikke reise til Disneyland Et av Hannahs siste ønsker er
å kunne reise til Disney World i Florida sammen med familien i desember. Dette
har vist seg å være umulig fordi ingen forsikringsselskap har villet dekke turen
på grunn av Hannahs sykdom, skriver blant annet The Telegraph. Hannahs mor
Kirsty, som er spesialsykepleier, har sagt at hun håper pressedekningen vil få
et eller flere forsikringsselskap til å ombestemme seg. Uten forsikring tør ikke
familien reise til USA - i tilfelle noe skulle skje med Hannah. Turen er
organisert av en veldedig organisasjon, og er spesielt tilrettelagt for barn med
spesielle medisinske behov. Et team av frivillige, organisasjonsmedlemmer og
leger er planlagt å være med på turen for å hjelpe Hannah og familien. - Da det
ble bestemt i august gikk vi i taket, og siden da har vi vært opptatt med
planlegging av turen. Jeg kan ikke tro at alt blir tatt fra oss nå. Det som er
så hjerteskjærende er at de minste barna ikke en gang forstår hva forsikring er,
sier Hannahs far, Andrew. Hannah har tre yngre søsken, Oliver (11), Lucy (10) og
Phoebe (4). - Hele familien har sett fram til dette fordi hele livet vårt har
vært forstyrret at Hannahs alvorlige sykdom, sier faren. Lignende sak I 1999
behandlet britiske domstoler en lignende sak, som bare gikk under navnet Re M.
Retten konkluderte her med det motsatte. saken handlet om en 15 år gammel jente
som ikke ønsket hjertetransplantasjon. Hun ønsket ikke å dø, men hun ville ikke
leve med en annens person hjerte. Hun ønsket heller ikke å gjennomgå den
alvorlige operasjonen, skriver The Guardian. Etter flere runder valgte domstolen
til slutt at operasjonen skulle gjennomføres. Begrunnelsen var at det var til
15-åringens eget beste. Saken skapte enorm debatt i Storbritannia. 

Hyller sine menn 

Shabana Rehman om kjærligheten, myke menn og menn som slår. Romantikk: 23.
august i år stod Shabana brud for andre gang. Her er hun og ektemannen Martin
Rehman Gaarder sammen i New York. Mullaløftet: Etter løftet av Mulla Krekar i
2004, gikk det slag i slag. Shabana løftet ordførere, holdt kurs i løfteteknikk
og ble intervjuet i New York Times. Amerikansk drøm: På scenen på Broadway
Comedy Club. Det er dette hun har jobbet for de siste tre åra. 

Hun kom inn på American Comedy Institute i grevens tid. - Det er gøy å skrive om
menn etter å ha slåss mot dem, hatet dem, vært truet av dem, elsket dem, blitt
elsket av dem, etter at de har gjort livet mitt til et helvete, men også gitt
meg de største gledene, sier Shabana Rehman. - Og nå har jeg bare? ... - Fått
det ut? - Ja. Hvor det ble av Shabana Rehman, sier du? Hun står her, på scenen
på Broadway Comedy Club i New York og holder på å spy av nervøsitet, for det er
første gang hun har stilt seg opp foran et betalende, amerikansk publikum. Det
er dette hun har jobbet for de siste tre åra. Det er her hun har vært. For da
Shabana forlot den norske offentligheten og flyttet til USA i 2005, var det ikke
fordi noen hadde skutt med grovkalibret våpen mot restauranten til søstera
hennes. Det var ikke fordi det ferske ekteskapet hennes var i ferd med å ryke.
Shabana ville til New York for å jobbe mer med stand-up. Hun kom bare inn på
American Comedy Institute i grevens tid. - Da var det godt å dra fra Norge, sier
Shabana. - Jeg trengte å gå inn i en anonym tilværelse. Og det ble en
frihetsfølelse å være her. Jeg følte jeg kom tilbake til kjernen, til det jeg
egentlig ønsket å holde på med. Det gikk så fort i Norge. Jeg rakk jo ikke
egentlig å puste ut engang, for jeg kastet meg ut i nye ting hele tida. Jeg har
levd som en 30-40-åring siden jeg var 20, så det var deilig å få være ei ung
jente, en nybegynner, igjen. I USA har hun jobbet med det engelske showet sitt,
«Allah Bless America». Hun skriver på boka «Blåveis» som handler om vold i nære
relasjoner og som kommer ut rundt årsskiftet. Hun har holdt seg unna det hun
kaller «debattrollpeset». Hun har mistet kjærligheten. Funnet den igjen. Og nå
har kvinnen som løftet Mulla Krekar og viste rumpa si til hele Norge, av alle
ting skrevet et teaterstykke om menns tanker og problemer. Sammen med Linn
Skåber har hun intervjuet alle de seks mennene i stykket, deres venner, familie
og kollegaer. Teaterforestillingen «Vi Menn» beskriver Rehman som en «morsom og
rørende mosaikk av tanker og utsagn som gir et bilde av mannen i dag». Hun har
spurt og gravd, om mødre, om fedre, om barna, kona, elskerinner, jobben,
fedrelandet, drømmer, fantasier, sorg, lykke, ære. Og pupper? - Menn med pupper,
sier Shabana. - Altså, menn med kroppsfett på brystet. Det er jo et kjempetabu.
Du skal ikke ha pupper. Du skal i alle fall ikke snakke om at du har pupper. -
Har du snakket med menn om hvordan det er å ha pupper? - Ja. Det har jeg. Og det
er ikke enkelt. Det er så mange ting det er tabu å snakke om. Mannen som myk og
sensuell elsker er sensurert fra offentligheten. Likestilte menn blir mobbet for
å være for myke, også av kvinner. Det er forventet at menn skal være mindre
følsomme. Intimitet er noe menn ikke uten videre har tilgang til. Derfor er
«Fatso» en spennende roman. Menn og deres forhold til egen kropp og følelser i
det hele tatt. I tillegg har både Linn Skåber og jeg intervjuet grundig alle de
seks skuespillerne som en del av reaserchen. - Jeg har lært at menn er skjøre.
De er bare oppdratt til å late som de ikke er det, sier Rehman. - Det er ikke
sant at kvinner er det svake kjønn. Det er ikke sant! Det er reinspikka løgn!
«Jeg anser meg ikke lenger som feminist. Ut ifra hva jeg legger i begrepet
akkurat nå, står det i veien for en rendyrket og bevisst debatt om humanisme i
mitt liv», erklærte Shabana på forumet til kvinnenettverket Femail Bonding i
2004, før hun avsluttet med: «Sees ved neste heksebål». - Jeg opplevde deler av
feminismen som sekterisk. Det var en slags kvinnesjåvinisme som ble helt feil.
Vi er ferdige med å være sinte på mannen, tror jeg. Vi blir forbanna på
mennesker og holdninger i dag, ikke kjønn. Jeg er allergisk mot alt som minner
om kjønnsapartheid, og jeg meldte meg ut dels fordi det var uenighet om mannlige
feminister skulle få bli medlem. Feministfellesskap blir for snevert hvis det
ene kjønn blir utelatt. - Er det noe ved menn du ikke forstår? - Jeg forstår
ikke selvdestruktiviteten deres. De drikker seg i hjel, de takler ikke sinnet
sitt, går konkurs, går i oppløsning om kona går. Og de dør før oss. Og det er de
som er fanget av æresbegrepet. Et æresbegrep som gjør dem til drapsmenn. Menn må
også sette menn fri. Jeg har blitt mer oppmerksom på det. Menn trenger også
menn. Mer enn den der tøffe kompisgreia. Jeg har fått mer respekt for menn som
prater om disse tingene, om mannsrollen. Vi må ta dem imot. «Det første slaget
traff meg noen uker tidligere. Så kom de ganske tett. Håret ble lugget, magen
sparket. Skjellsordene haglet. Den jenta som lå mørbanket i parkeringshuset rett
ved Gunerius kjøpesenter en sein høstkveld, det var meg», skriver Rehman i boka
«Blåveis». Hun skriver om seg selv. Om da hun ble mishandlet av den jevnaldrende
ungdomskjæresten i fire år. - Jeg måtte bestemme meg for at jeg ikke var offer
lenger. Og at det var like mye mitt ansvar å gå. Det er ikke ens egen skyld at
man blir et offer, men det er ens egen skyld at man forblir et offer. - Tror du
ikke det er vanskelig for kvinner i voldelige forhold å høre? - Jo, men jeg tror
at hun må gjøre det for å komme ut av det, slik at hun skjønner det og finner
mot. Vi må ta ansvar for vårt eget liv. Vi snakker ikke om skyld her, om en
bevissthet. Ingen skal komme og si at det var min skyld at jeg ble i et voldelig
forhold i fire år. Siden har hun holdt seg til eldre menn. Men alder har lite å
si, sier hun, det viktigste er at de er ømme, men faste. Hun synes det er søtt
når menn rødmer. Og hun mener, kanskje litt overraskende, at humor er oppskrytt.
- Det er ikke sånn at humor er viktigst. De må ikke få meg til å le. Det er
slitsomt med morsomme menn. De er fine å ha som kompiser, og jeg vil leve sammen
med en mann med humor, ja, men han trenger ikke være morsom. Han må imidlertid
gjerne overraske meg, det liker jeg veldig godt. Martin gjorde det med en gang.
- Hvordan da? - Han kom på besøk til meg i New York, leide en bil, og kjørte meg
til Niagara Falls. Hun halvt sitter, halvt ligger i sovesofaen i stua i
Brooklyn. Hun er mildere enn forventet, snakker mykere, roligere, spesielt når
hun snakker om mannen som akkurat har servert kaffe. Det var ikke planen at
Shabana Rehman skulle bli så til de grader forelsket. Planen var å bli
karrierekvinne, gi opp menn, være gift med prosjektene sine. - Og så sier det
pang! Og jeg blir kjempeforelska, kjærlighet ved første blikk og alt. På en
turistbåt under den kraftigste fossen i Nord-Amerika, under to måneder etter at
de hadde møtt hverandre på en vennemiddag i Oslo, forlovet Shabana seg med den
ti år eldre NRK-mannen Martin Gaarder. - Det var en veldig romantisk
klisjégreie. Men det var så kult å bare gjøre det. Så spektakulært, liksom. Vi
var sjelevenner fra første stund, vi. Det var utrolig rart. Det var som å bli
fjorten år igjen, både flaut og rart og helt sånn... ja, barnslig. Veldig,
veldig barnslig. - Har du trodd på kjærlighet ved første blikk før? - Aldri. Men
det var det. Vi visste det, begge to. Det var helt andre krefter som var i
sving, intuisjon eller hva det nå var, men vi trengte ikke å si ting med ord
lenger. Det var bare sånn: Ja. Det er oss. - Du visste det med en gang? - Med en
gang. Vi møttes igjen tilfeldig ei uke seinere. Vi sa ikke noe da heller. Vi
bare visste det. Og på tredje møtet betrodde vi oss til hverandre. Og da var det
sånn «a, hvordan står det til med tingene ellers i livet, har du noen utestående
regninger og sånn?» Det var liksom ikke snakk om noe annet enn at vi skulle være
sammen fra nå av. - Var det skummelt? - Ja, for det var ikke planen i det hele
tatt. Men det var kjemi, og det var bobler og alle filmklisjeer på en gang.
Fagernes i Valdres, 23. august i år. Shabana står brud iført en grå kjole i
råsilke i et bryllup med atten personer på talelista, der folk først får gå fra
middagsbordet klokka to om natta. Det er første gang familien Rehman er samlet
utenfor hovedstaden. Men det er andre gang Shabana gifter seg. Hun var kjæresten
til tekstforfatter Dagfinn Nordbø i fem år, de ble kalt Norges mektigste
underholdningspar. Men hun var kona hans bare i ett. Da hun flyttet til New York
i 2005, flyttet de to fra hverandre. - Vi fikk det ikke til, rett og slett.
Dagfinn har vært utrolig viktig for meg, og jeg så for meg at vi skulle være
sammen resten av livet, så det kom som et sjokk at det ikke fungerte. Det var
som å svømme mot en sterk strøm, der vi drev lenger og lenger fra hverandre. Det
var fryktelig tungt. Jeg gikk inn i en sorgprosess som jeg aldri trodde skulle
gå over. Jeg trodde i alle fall ikke jeg skulle gifte meg igjen, og jeg spør meg
selv nå: Hvordan tør jeg? Hun svarer med en gang: - Jeg tør på grunn av
kjærligheten. Og det gjør meg veldig oppmuntret å tro på at alt kan skje her i
livet. Plutselig kan alt bli snudd opp ned, ikke bare til det jævlige, men også
til det gode. - Er det viktig for deg å være gift? - Nei, det er ikke det! Og
jeg tenker jo litt sånn: Hva faen var det som skjedde nå? Det er ikke viktig å
gifte seg. Men det er romantisk. Det er rett og slett romantisk. Hun heter
Shabana Rehman Gaarder nå. Han heter Martin Rehman Gaarder. Begge navnene deres
står på postkassa i Brooklyn, og Martin bor for tida i New York i forbindelse
med et dokumentarprosjekt. - Er du en god kjæreste? - Det må Martin svare på. -
Han svarte ja. - Gjorde han? Så hyggelig, da. - Når føler du deg elsket? - Når
man tør å se hverandre på det svakeste, og man skjønner hva som skal til for å
ta vare på den andre. Å få følelsen av at noe er betingelsesløst, der man ikke
trenger prestere noe, man bare er. Det bør være en selvfølge i et ekteskap. Og
det er kanskje grunnen til at jeg gifter meg, sier Shabana. - Men jeg heier også
på forelskelsen og galskapen når man først skal gjøre det. Martin og Shabana har
unnskyldt at det står en plante i badekaret. Nå viser det seg at det også sitter
en mus under kjøleskapet. Den har sittet der, helt stille, ventet, kikket.
Plutselig tar den sats, piler ut og blir stående midt på kjøkkengulvet. Shabana
hyler ikke. Hun slår ikke vilt etter dyret med en vaskekost. Hun trekker ikke
engang beina opp i sofaen. - Vi må filme den, hvisker hun. Hun henter
videokameraet, men musa stikker tilbake der den kom fra. Shabana trekker på
skuldrene. - Jeg er i alle fall ikke redd, sier hun. - Da vi først oppdaget den,
var det ikke diskusjon engang, det var Martins ansvar å få den musa ut. Men så
tenkte jeg: «Herregud, jeg har løftet mullaer. Jeg tør vel løfte den musa ut av
huset». Etter at Shabana Rehman løftet Mulla Krekar på Smuget i Oslo i 2004, tok
det ikke lang tid før hun ble bedt om å løfte konserndirektører og ordførere på
seminar eller under sine foredrag, før hun holdt kurs om riktig løfteteknikk for
kvinner. Etter at hun flekket ræv under åpninga av filmfestivalen i Haugesund i
2005, kalte store aviser i Pakistan henne en skam for det pakistanske miljøet i
Norge. Det ble skutt mot søsteras restaurant og det tok ett år før lillebroren
hennes kunne si at han var stolt av henne. - Det var fryktelig vondt. Men det
var fint å komme dit. Og det at han sa det, er en mye modigere ting enn det jeg
noensinne har gjort. Det har vært tøft for mennene i mitt liv, tror jeg. Brødre
så vel som ektemenn. Hun ble ikke født inn i en liberal familie, men hun
diskuterte ofte kjønnsroller med brødrene sine, også etter at hun flyttet fra
Holmlia og familien som sekstenåring. De har lært at de ikke kan kontrollere
hverandre. At en familie kan være glad i hverandre uten å eie hverandres valg,
selv om det til tider har vært sårt. - Vi har vært sinte på hverandre, men det
er mer en smerte. Hva vil folk si? Menn mobber menn når kvinner liksom er
utenfor kontroll. Pornoskuespilleren og burleskdanseren Karoline Andersen var
omtalt som «advokatdatter» på forsida av Dagbladet. Hun er en voksen kvinne,
hvorfor er det viktig å skrive at hun er datter av en advokat? Det er faren som
blir angrepet fordi datteren puler rundt. Det er en måte å krenke menn på, som
er mer eksplisitt i pakistanske miljøer. - Tenker du i noen tilfeller at du har
vært unødvendig provokativ? - Nei. Jeg angrer ikke på noe. Selv om det har
kostet meg og familien min mye. Det første søsteren min sa etter skyteepisoden
mot restauranten hennes, var: «Husk at dette ikke er din skyld». Den setningen
hjalp meg mye for å komme gjennom det psykisk. Og stå i stormen i etterkant. Og
som artist er jeg kjempestolt. Også av rumpestuntet. Hun tar en tenkepause. -
Spesielt rumpestuntet, faktisk. Rent intellektuelt var valget å akseptere
utslettelse av individet eller protestere. Det er den mest antiautoritære tingen
jeg kunne gjort, så det er jeg stolt av. Jeg kommer til å være stolt til jeg
blir nitti år. Og kanskje jeg gjentar det da, hæ hæ. - Jeg synes ikke det jeg
har gjort er kontroversielt. Det er jo reaksjonene jeg har møtt som er
kontroversielle. Men hva var alternativet? Å holde kjeft? Jeg vet at det jeg har
gjort er i tråd med min samvittighet. Men jeg har vært redd, jeg har hatt det
vondt, og jeg har fått angstfulle reaksjoner etterpå, sier Shabana. - Man blir
jo ensom når det blir så mye kontrovers. Man mister publikum. Man risikerer å
ikke bli invitert til jobber. Og folk stiller hele tida spørsmålstegn ved ens
person. Det er ikke det at jeg har blitt deprimert. Men jeg kjenner jo på ting.
Hvis publikum ler i løpet av de første minuttene, da fortsetter jeg, tenkte
Shabana. Hun var 23 år og debuterte som standupkomiker på utestedet Onkel Blå i
Bærum. Publikum lo. Shabana så seg ikke tilbake. Nesten ti år etter henger det
en tavle med postit-lapper i ulike farger i stua hennes. De representerer
inntekter og utgifter, og det er flest lapper på utgiftssiden. Hun kunne valgt å
fortsette livet sitt som etablert artist i Norge. Hun velger å spise middager
til tre dollar på sjappa rundt hjørnet. - Jeg er ikke så opptatt av å være
voksen lenger, for å si det sånn. Men jeg har blitt roligere, jeg tar inn
familien mer, jeg tør slippe folk innpå meg igjen. Jeg er blitt mer disiplinert
og mindre surrete. Sånn sett kan du kanskje si at jeg har blitt mer voksen
likevel. Ikke sånn «nå har jeg lært»-type voksen. Men jeg har dratt til en ny
by, etablert meg på nytt, begynt på scratch, bygget et hjem og bodd mye alene.
Det har gitt meg perspektiv på ting. Nå vil dama som ektemannen kaller «Norges
viktigste opprører» ha barn. Gjerne med en gang. - Men det er ikke slik at man
får barn med engang, dessverre. Vi håper det kan skje veldig snart. Jeg har sagt
jeg vil ha fire, sier Shabana. - Hva slags mor blir du? - Mitt forbilde når det
kommer til mødre er min egen mor, en som ser terrenget og støtter, oppmuntrer og
oppdrar uten å miste seg selv og sine egne verdier. Barna mine må gjerne bli
internasjonalister og flerspråklige, men stolte nordmenn. Jeg blir nok opptatt
av at barnet får uttrykke seg selv og gis muligheten til å finne sitt talent.
Jeg vil gjerne ha et litt sånt... et litt vilt barn. Sju år gamle Even, Gaarders
yngste sønn fra et tidligere forhold, danser allerede til bollywoodmusikk sammen
med stemora «Shabi». - Jeg har vært opptatt av at den tilliten ikke skal
konstrueres. Jeg var jo stemor i mitt forrige ekteskap også, og det å bli skilt
fra dem, syntes jeg var tøft. Du er leketante, men du er også en voksen person i
barnas liv i mange år. Man lærer i alle fall at det er noen områder man ikke
tråkker på. - Som hva da? - Farsrollen, først og fremst. Man skal ikke blande
seg for mye inn. Samtidig har man jo også andre barnslige følelser som «Hva med
meg?» Du har en kjæreste som har et annet menneske i livet sitt, som alltid vil
komme før deg. Det må man akseptere og leve med når man har valgt en mann med
barn. Shabana vil flytte hjem til Norge når hun får barn. Men hun savner ikke
det sterke søkelyset der hjemme. - Hvis jeg har noe å si, så stikker jeg hodet
fram, og da stikker jeg det langt fram, sier Shabana. - Hvis jeg ikke har noe å
si, har jeg masse annet å gjøre. Hun har kastet burkaen, tatt av seg
«Supermuslim»-kostymet hun hadde på seg. Nå står Shabana Rehman der, på scenen
på Manhattan, i en rød tettsittende topp og vitser om å være pakistansk kvinne i
Norge. Hun fleiper med all kontroversen, alle de stygge tingene som har blitt
sagt om henne, truslene hun har fått, og det er like før amerikanerne skal komme
til å få øl i nesa. - En fyr kalte meg «pakkiskjerring» og skrev at en stor hvit
kuk i munnen min ville få meg til å holde kjeft, sier Shabana. Hun tar en nøye
planlagt kunstpause, ser utover forsamlingen, smeller til: - Det har han helt
rett i. Men etterpå vil jeg fortsette å prate. 

Volvo sier opp enda tusen ansatte 

Volvo sier opp ytterligere 1.000 ansatte i Sverige og i Nord-Amerika. Talsmann
Morten Wikfors sier at 900 ansatte i Sverige blir sagt opp ved Volvo Powertrain,
som lager motorer og girkasser for lastebiler. 580 av disse jobbene forsvinner i
Skövde, 110 i Göteborg og 210 i Köping. 100 ansatte blir sagt opp i USA. I
tillegg vil et stort antall konsulenter og andre midlertidig ansatte få varsel
om oppsigelse. Volvo har tidligere kunngjort oppsigelser av nærmere 3.000
ansatte ved lastebilfabrikker og andre enheter i Belgia og Sverige. - Vi har
merket den sviktende etterspørselen siden i sommer og tilpasset oss blant annet
ved å redusere antall deltidsansatte. 

Det gjør at det blir 400 færre innen jul, men det holder altså ikke, sier
direktør Magnus Holm ved motorfabrikken i Skövde. 

- Dvaske husmødre er den ideelle målgruppen 

EA utfordrer «Wii Fit». Kjendistrener: 

Oprahs personlige trener Bob Greene har hjulpet til med utviklingen av spillet.
Det har gått rykter en stund om at EA ville prøve seg med et eget trimspill for
å konkurrere med «Wii Fit», og nå har spillgiganten endelig annonsert sitt nye
treningsprosjekt. «EA Sports Active» er det neste spillet som skal prøve å få
tjukkaser opp og sprette foran tv-skjermen. Vestlig tilnærming Gamespot har
snakket med tidligere gymlærer og EA Sports-sjef Peter Moore, som hevder spillet
er et flott alternativ eller supplement til «Wii Fit»: - Det er en helt annen
treningsopplevelse. Det er forskjellige filosofier i Østen og Vesten om hva
trening skal innebære, og «Wii Fit» gjør en god jobb med østlig filosofi, altså
balanse og koordinasjon. Problemet er at du sjeldent begynner å svette og kjenne
hjertet slå. «EA Sports Active» fokuserer mer på forbrenning og styrke, og Moore
innrømmer at dvaske husmødre er den ideelle målgruppen for spillet: - Denne
greia er for alle. Meg, deg, kjærester, koner og barn kan alle ha glede av
dette, men vi har funnet ut at det lønner seg å fokusere. Hvis jeg skal peke ut
vår viktigste kunde må det være en kvinne i midten av tredveårene. Kanskje hun
har et par småbarn og dermed har problemer med å komme seg ut. En tjueminutters
treningsøkt foran TV-en appellerer sikkert til henne. Kjendistrener Da er det
ikke noe dårlig trekk av EA å knytte til seg husmorhelten Ophras personlige
trener. Bob Greene har hjulpet til med utviklingen av spillet, og skal også være
med å markedsføre det. «EA Sports Active» kommer ikke til å kreve balansebrettet
som fulgte med «Wii Fit», men vil i stedet selges med to hylstre som skal brukes
til å feste Wiimoten og Nunchucken til armene eller beina dine. Dermed vil
bevegelsene du gjør foran TV-en overføres direkte til din egen lille trimfigur
på skjermen. Et elastisk bånd for styrketrening følger også med. Flere spill
kommer I motsetning til «Wii Fit» må du ikke låse opp noen av øvelsene, og alt
sammen skal være tilgjengelig fra starten av. Du kan enten kjøre ferdiglagde
programmer, eller sette sammen dine egne. Ifølge Moore er det enkelt å sette
sammen en økt, og alt du trenger å gjøre er å velge treningsmoduler fra en liste
og dra dem ned til programmet ditt. Ikke overraskende har EA allerede begynt å
planlegge flere «Sports Active»-titler, og fremtidige spill i serien vil by på
nye former for trening. Det planlegges også mer ekstrautstyr som skal brukes
sammen med dem. «EA Sports Active» skal slippes i statene i løpet av våren 2009.
Foreløpig er det ikke annonsert noen europeisk slippdato. 

Hjelp, fabeldyrene angriper! 

Og det er ikke pent. Legenden vil ha det til at alt det onde menneskene kan
drømme om, slippes ut om man åpner den mytiske esken til Pandora. Jeg for min
del slapp løs noe temmelig døllt da jeg åpnet omslaget til «Legendary».
Utgangspunktet for spillet er en tyv som på oppdrag av en ond organisasjon
sniker seg inn på et museum, der Pandoras eske befinner seg. Det første du i
rollen som tyven gjør, er selvfølgelig å åpne djevelskapen - for dermed å slippe
løs det meste som kan krype og gå av fantasivesener og fabeldyr. Dermed må du
hanskes med beist som varulver, griffer, minotaurer, en gollum og dess like. Som
om ikke det var nok, pøser også organisasjonen som leide deg inn på med
treffsikre soldater som av en eller annen grunn vil få has på deg. Løpet er lagt
fra start, på den aller mest irriterende måten. Her kan du ikke vike en
centimeter fra den fastlagte ruta, som snirkler seg gjennom et utvalg av de mest
klassiske og fantasiløse scenariene du kan tenke deg i et generisk dataspill - i
hvert fall i sin funksjon. Det som skjer rundt deg er nemlig svært så
oppsiktsvekkende greier, med et regelrett helvete som stelles i stand i gatene.
Derfor er det så synd at du med en gang får følelsen av det hele bare er
kulisser du aldri vil få noe innvirkning på. Da du åpnet Pandoras eske fikk du
for øvrig en egenskap som tillater deg å suge opp energien fra døde monstre, for
igjen å bruke denne til å lade opp helsen eller sende ut et pulsstøt. Alt gjøres
imidlertid med samme knapp, og prosessen tar lang tid - noe som ikke er så kjekt
de gangene du trenger helse kjapt. Det som måtte være av gode ideer i
«Legendary», drukner dessverre i en helhet preget av dårlig håndverk. Grafikken
er under pari, våpenkontrollen er middelmådig, fiendene er regelrett tjukke i
huet, og det hakker og lugger rett som det er. Legendarisk? Neppe. 

- Ullevål, Rikshospitalet og Aker blir ett sykehus 

Kunngjøring av sammenslåing i dag? Helse Sørøst vil torsdag varsle sammenslåing
av Ullevål universitetssykehus, Rikshospitalet og Aker universitetssykehus,
ifølge NRK. Forslaget går ut på at Rikshospitalet og Ullevål blir ett nasjonalt
og regionalt sykehus, mens Aker blir lokalsykehus, melder NRK. Formålet med
sammenslåingen er å effektivisere driften for å spare penger ved å samle
spesialfunksjoner på ett sykehus, og å samordne akuttfunksjonene. To av
sykehusene vil få akuttfunksjoner, men dette blir neppe avklart før Helse
Sørøsts styremøte i desember, ifølge statskanalen. Oslo og Akershus har til
sammen ni helseforetak som betjener drøyt 1 million innbyggere. Fagforeninger på
Aker universitetssykehus er bekymret for konsekvensene av en sammenslåing og
frykter at akuttkirurgien blir nedbemannet. 

Forskningsmiljøet risikerer dessuten å forsvinne hvis Aker mister status som
universitetssykehus, mener de. 

Styr krigens utfall med stemmen i «EndWar» 

- Unit faiv, ættæk hostail nain! Det er lov å bli litt gira når selveste
hertugen av myk pendlerlitteratur, Tom Clancy, ekspanderer sin allerede
imponerende spillportefølje med et skikkelig strategispill. Premisset for «Tom
Clancy's EndWar» er velkjent for alle som har lest en bok eller spilt et spill
med navnet hans på esken. En terrorhandling setter i gang tredje verdenskrig, og
USA, Russland og en samlet europeisk stormakt tar på høyteknologiske
boksehansker for å se hvem som har størst geværløp. Når spillet først kommer til
konsoll er det i grunn bare ett spørsmål jeg bryr meg om; kan spillet overhodet
styres? Gode kontroller er strategispillenes hellige gral om dagen. De vil så
gjerne hoppe på konsolltoget, men gang på gang må de dyttes av på den
gjengrodde, stillestående grøfta som er pc-formatet. Dette spillet prøver seg på
en ny vri. I stedet for å måtte svinge over området med håpløst trege
kontroller, peile deg inn på en enhet, trykke, grave opp en undermeny med
detaljstyring osv, kan du her bjeffe en enkel ordre gjennom en tilkoblet
mikrofon. Stemmestyring skal gi deg følelsen av å være en ekte kommandant, og du
kan si macho ting som «Unit faiv, ættæk hostail nain» i moderat alvor. Effekten
er utrolig nok ganske brukbar. Du kan enkelt og greit utføre oppgaver som på
grunn av kontrollene har vært et salig ork ellers. Ellers har «Tom Clancy's
EndWar» forenklet mange av tingene som kjennetegner sjangerens. Du har begrenset
med enheter og i likhet med «World in Conflict» er ressurser erstattet med
taktiske landemerker som igjen gir deg tilgang til flere forsterkninger. Spillet
er verken komplekst eller enestående på noen som helst måte, men produksjonen er
solid og mikrofonbruken er akkurat brukbar nok til å heve seg over
gimmick-stempelet. Dette er helt grei strategi - til å være et konsollspill. 

Vil forby 3000 ansatte i Bodø å snuse på jobb 

- Vil uthule effekten av røykeforbudet, hevder tobakksforsker. Skeptisk: 

Tobakksforsker Karl Erik Lund i Sirus er kritisk til å forby snusing på jobb.
Fra nyttår blir det ulovlig å røyke og snuse både innendørs og utendørs i
arbeidstida for rundt 3000 ansatte i Bodø kommune. Nordlands-kommunen er den
første i landet til å innføre et slikt totalforbud mot tobakk. Bodø kommune
foretar imidlertid juridiske vurderinger rundt lovligheten av et forbud mot snus
før forbudet settes i verk, skriver Avisa Nordland. Kritisk - Røyking og snus
kan ikke sidestilles juridisk eller når det gjelder helsefare, så vi har bedt
juristene se på dette med snusingen. Nå skal en arbeidsgruppe diskutere vedtaket
og lage en plan for hvordan det skal gjennomføres, sier kommunens
folkehelsekoordinator, Tom Solli, til Avisa Nordland. Forskningsleder Karl Erik
Lund ved Statens institutt for rusmiddelforskning (Sirus) er sterkt kritisk til
å forby snusing på arbeidsplassen. - Basert på det vi i dag vet fra forskningen
om effekter av denne type restriksjoner, vil forslaget om røykfri arbeidstid
kunne medføre store helsegevinster for kommunen. Snusforbudet vil ha lite for
seg og i verste fall uthule effekten av røykeforbudet, sier Lund til
Dagbladet.no. Tobakksforskeren ser flere argumenter som taler mot innføring av
snusforbud på arbeidsplassen. - Når det gjelder snusfri arbeidstid kan ikke
dette legitimeres med helseargumenter. Forskning viser at snus er 90 prosent
mindre helsefarlig enn sigarettene, det rammer ikke tredjeperson og produktet
brukes i høy grad som sluttemetode i den gjenstående harde kjerne av
nikotinavhengige røykere i Norge, sier Karl Erik Lund og utdyper: - Et
snusforbud vil frarøve disse en overgang til et klart skadereduserende
nikotinprodukt. I verste fall vil dette resultere i fortsatt røyking med en
tilhørende 50 prosent dødsrisiko, framholder forskeren. Effektivt mot røyking
Tidligere i år avsluttet ei gruppe forskere nedsatt av Verdens
helseorganisasjon, et arbeid for å måle effekter av adgangsrestriksjoner for
røyking. Karl Erik Lund var med i denne gruppa. På hjemmesidene til Sirus får
man en oppsummering av resultatene. Lund mener det er gode argumenter for å
innføre røykeforbud på arbeidsplassene, selv om han ser problemer knyttet til
for stor statlig inngripen i folks liv. - Strenge restriksjoner mot adgangen til
å røyke øker slutteraten, reduserer sykehusinnleggelser, fremmer helsa, hemmer
rekrutteringen og har høy popularitet. Røykfri arbeidstid kan - i motsetning til
snusfri arbeidstid - la seg legitimere med helseargumenter. Jeg synes likevel vi
med dette forslaget begynner å nærme oss en grense for hvor langt myndighetene
kan tillate seg å gå i sine bestrebelser for å beskytte oss mot vår egen
dumskap, påpeker Karl Erik Lund overfor Dagbladet.no. Levanger kommune innførte
røykestopp for alle kommunalt ansatte allerede for fire år siden. Nå planlegger
også Levanger å innføre et nytt forbud, denne gang mot snus og skrå. - Dette er
en sak vi skal teste hos fagforeningene og ikke minst politisk, sa kommunalsjef
for helse Øystein Sende i Levanger kommune til Levanger avisa i september.
Røykeforbudet gikk ikke gjennom uten kamp. Det første vedtaket om røykeforbud
ble opphevet av Fylkesmannen av hensyn til menneskerettighetskonvensjonen, men
forslag nummer to ble vedtatt og godkjent av samtlige instanser. 

- Jeg kjørte ikke spesielt bra 

Lund Svindal på tredjeplass etter første omgang. Etter to seire på like mange
renn i Beaver Creek kjører Aksel Lund Svindal i kveld storslalåm i ulykkesløypa.
Første omgang bærer bud om nye triumfer for nordmannen som endelig er tilbake
for fullt i aplinsirkuset. Lund Svindal åpnet litt forsiktig, og var flere
ganger ute av balanse i den vanskelige løypa i Beaver Creek. I mål var han 69
hundredeler bak amerikaneren Ted Ligety, på en til da foreløpig andreplass. -
Jeg var ute å kjøre tre ganger, og måtte redde meg inn igjen hver gang, sier
Lund Svindal til Dagbladet.no. - Jeg kjørte ikke spesielt bra, jeg var alt for
ofte i ubalanse. Tida, som så ut som en middels tid da han med startnummer fire
kjørte i mål, ble bare bedre og bedre etterhvert som flere andre av
førstepuljekjørerne ikke klarte å straffe den, men med 69 hundredeler opp til
lederen etter en dårlig omgang kan alt skje i andre. - Hvis Ted Ligety har kjørt
et bra løp er det mulig å ta inn 69 hundredeler i andre omgang. Hvis han også
gjorde feil sier det seg selv at det blir vanskelig, sier Lund Svindal til
Dagbladet.no. Andreomgang starter klokka 20.45 norsk tid. 

Brækhus må stå over VM-stevne 

Sliter med influensa. Cecilia Brækhus kommer ikke til å bokse på det store
VM-stevnet i Zürich 20. desember. Etter halvannen uke med influensa, kaster hun
inn håndkleet. - Jeg har slitt med influensa i halvannen uke. Fortsatt er jeg
ikke helt bra. Derfor er det blitt lite trening i det siste, og den sparringen
jeg skulle hatt mot amerikanske Nicole Woods, ble det ikke noe av. - Hun kom hit
til Berlin, men i og med at jeg ikke var i stand til å sparre eller gjøre noe,
ble hun bare sendt rett hjem igjen, forteller Cecilia Brækhus til NTB. Nå kommer
hun til å bli i Berlin og trene vanlig fram til resten av Sauerland-stallen
reiser til det store VM-stevnet i Sveits, der Nikolaj Valujev skal møte Evander
Holyfield i VM-kamp i tungvekt i World Boxing Association (WBA). Juleferie - At
det ikke ble noen kamp nå er ingen krise for meg, men det er klart jeg er
skuffet over at jeg skulle bli syk. Jeg liker meg i Sveits, og jeg hadde
virkelig sett fram til å få hilse på Evander Holyfield, sier hun. - Etter hvert
kommer jeg til å reise hjem på en drøy ukes juleferie til Norge, men regner med
å være tilbake i Berlin igjen ved nyttårstider, for det er snakk om at jeg kan
få en kamp allerede i begynnelsen av januar. - Dersom det blir tilfelle, kommer
jeg til å bokse en av forkampene på det store stevnet der Marco Huck bokser
hovedkampen, sier Brækhus. Men det hun er mest opptatt av er alt snakket om at
en tittelkamp nærmer seg med stormskritt. Klar - Dersom jeg ikke får kamp i
januar, kommer etter all sannsynlighet den neste kampen min til å bli
tittelkamp, og jeg må bare si at jeg er helt klar for det. - Jeg føler og mener
jeg har det som skal til for å kunne vinne en tittel, bare jeg får mye og god
sparring og en optimal oppkjøring, forteller hun. I Sauerland-systemet jobbes
det med å sende Brækhus i ringen i en tittelkamp i månedsskiftet februar/mars.
Hvilken tittel hun kommer til å kjempe om er foreløpig uklart. Både EM-tittelen
i weltervekt og en eventuell VM-tittel i et av de store forbundene kan være
aktuelle. Det vil være avhengig av hvilke muligheter som finnes før
forhandlingene om en slik kamper starter for fullt på nyåret. 

Norge klare for curling-sluttspillet 

Thomas Ulsrud har funnet flyten på isen. Thomas Ulsrud og Norge er på
vinnersporet i curling-EM og er allerede klar for sluttspillet. Det ble klart
etter en overbevisende seier 9-4 mot Irland tirsdag. Med seieren står Ulsrud og
co. med seks seirer etter sju kamper. Det samme har Tyskland, som foran på grunn
av seier i innbyrdes oppgjør. Norge møter Sveits og Sverige onsdag, og seier
over en av dem er nok til å bli blant de to beste lagene. I så fall har Ulsrud
sikret EM-medalje nok en gang. Det norske kvinnelaget med Marianne Rørvik som
skip, slo Østerrike 7-6 i gruppe B tirsdag. 

Jentene møter Ungarn onsdag i kamp om å vinne puljen og retten til å få spille
kvalifisering om opprykk til A-gruppen. 

- Blod og menneskerester er farlig for våre folk Klinikk i Oslo dumpet
menneskerester i søpla. 

Renovasjonsarbeiderne viser hvordan det skal gjøres. Rett i søpla: Klinikken
Oslo Plastikkirurgi kaster menneskelig operasjonsavfall rett i søpla.
Dagbladet.no analyserte innholdet i søppelsekkene, som viste seg å vøre i strid
med gjeldede regelverk. Vi advarer om sterke bilder. Rett: Smittefarlig avfall
skal pakkes i gule bokser eller forsterkede poser. Deretter skal det leveres
merket som smittefarlig avfall til et godkjent mottak, som Klemetsrud utenfor
Oslo. Sammen med matavfall: Denne posen med blod og fett etter en fettsuging,
fant veien til søppelkassene i bakgården. Posen var umerket og denne typen
innhold skal behandles som smittefarlig avfall, ifølge fylkeslegen i Oslo. Til
rask destruksjon: Hadde det smittefarlige avfallet fra Oslo Plastikkirurgi blitt
levert inn som smittefarlig avfall, ville det blitt destruert på dagen. 

I stedet for kan det bli liggende i uker i påvente av forbrenning, ifølge
informasjonskonsulent i Energigjenvinningsetaten, Rikke Dahl Monsen. I dag
avslørte Dagbladet.no hvordan umerket smittefarlig avfall og menneskerester ble
dumpet i en bakgård på Frogner av klinikken Oslo Plastikkirurgi. Farlig for
ansatte Bilder av praksisen, der smittefarlig avfall ligger pakket i tynn plast
- uten advarsler om innholdet, får ansatte ved avfallsforbrenningsanlegget på
Klemetsrud til å steile. - Det er viktig at smittefarlig avfall er pakket
riktig, slik at de ansatte som jobber hos oss ikke skal utsettes for smitte,
sier informasjonskonsulent i Energigjenvinningsetaten, Rikke Dahl Monsen til
Dagbladet.no. Hun mener blodet og fettvevet, som er pakket umerket i en svart
søppelsekk, er farlig og pakket uforsvarlig. Dersom smittefarlig avfall, som
blod, kommer i kontakt med en rift eller et åpent sår i hendene, kan det få
katastrofale konsekvenser for personen det gjelder. - Dette kan føre til at våre
ansatte får en alvorlig sykdom, sier Monsen. Monsen viser hvordan slikt avfall
skal leveres i videoen øverst i saken. Tilbakeholder informasjon Daglig leder og
eier, Dr. Amin Kalaaji, vil ikke si noe om hvor lenge de har lagt menneskerester
i søppelkassene for vanlig husholdningsavfall. I tillegg skal daglig leder ved
Miljøtransport AS, som har oppdrag med henting av smittefarlig avfall for
klinikken, ha blitt ilagt munnkurv av klinikken. - Vi kan ikke si noe når de ber
oss om å holde tett, sier daglig leder Erik Andreas Jacobsen til Dagbladet. -
Stemmer det at dette er informasjon dere har liggende i arkiver? - Jeg kan ikke
si noe om vårt forretningsforhold, beklager, sier Jocobsen. Ifølge loven skal
selskapet oppbevare informasjon om henting av smittefarlig i avfall i tre år.
Informasjonen skal være tilgjengelig for helsmyndighetene. Sporbarhet Monsen
holder til daglig til på Klemetsrudsanlegget, der det leveres inn både
husholdningsavfall og smittefarlig avfall daglig. En annen grunn til at de
påbudte spesialsekkene og boksene skal brukes til spesialavfall er sporbarhet. -
Det er viktig at vi kan spore avfallet tilbake til klinikkene og sykehusene det
kommer fra. Så hvis det er avvik og ikke pakket riktig, så kan vi melde tilbake
om det er gjort feil, sier informasjonskonsulent i Energigjenvinningsetaten,
Rikke Dahl Monsen til Dagbladet.no. - Lagres aldri En viktig forskjell på
behandlingen smittefarlig avfall og vanlig husholdningsavfall er
destruksjonstiden. Mens sistnevnte kan bli liggende i uker, i påvente av møtet
med 900 graders varme i forbrenningsovnene, skal smittefarlig avfall destrueres
samme dag. - Vi lagrer aldri smittefarlig avfall her på anlegget. Det er
uhygienisk og kan være farlig, særlig for uvedkommende som er inne på anlegget
her, sier Monsen. I byen er det meningen at avfallet skal oppbevares i låste
bokser, enten i store låsbare stålcontainere utendørs, eller gule merkede bokser
innendørs. - Når renovasjonsarbeidere ikke ser at smittefarlig avfall er merket,
så antar de jo at de henter ufarlig restavfall og vil jo ikke behandle det som
smittefarlig avfall. I tillegg, hvis det er folk som går i søppeldunkene for å
lete etter verdifullt avfall som flasker eller liknende, så vil jo det også
kunne være en fare for dem. Skjerper rutinene Etter at Dagbladet.no konfronterte
Oslo Plastikkirurgi med at de kastet menneskrester i søppelkassene for
husholdningsavfall, har de skjerpet rutinene. Eieren erkjenner også at
klinikkens rutiner for å hindre smittefarlig avfall fra å blande seg med
husholdningsavfall, har vært mangelfulle. I en e-post til Dagbladet.no skriver
Kalaaji: «Angående vår nærmere lovede undersøkelse på klinikken om vår
håndtering av biologisk avfall, så viser det seg at vi her har et
forbedringspotensial. 

Nye rutiner er allerede på plass i samarbeide med miljøtransport og det er
etablert egen, låst container for biologisk avfall." Dagbladet.no er interessert
i å komme i kontakt med tidligere pasienter eller andre som kjenner til feil
håndtering av smittefarlig avfall. Journalisten nås på +47 45 29 18 36,
eiliv@db.no eller +47 2400 00 00. Eventuelt kan du bruke skjemaet under. Skriv
«Smittefarlig avfall» i tittelfeltet. 

Kraftig nedgang i flytrafikken 

Størst nedgang på Gardermoen. Folk reiser mindre med fly, både innenlands og
utenlands. Novembertallene til Avinor viser en markant nedgang i flytrafikken.
Selv betegner Avinor nedgangen i flytrafikken i november i år sammenlignet med
november i fjor som kraftig. Innlandstrafikken gikk ned med 7,4 prosent, mens
utenlandstrafikken ble redusert med 5,8 prosent i denne perioden. Totalt reiste
snaut 3,1 millioner passasjerer til og fra en av Avinors lufthavner i november.
- Det er ingen tvil om at vi i tiden framover må ta høyde for en nedgang i
trafikken og tap av inntekter, sier konsernsjef Sverre Quale i en kommentar til
novembertallene. Avinor jobber nå med justeringer på kortere sikt i kjølvannet
av stagnasjonen i trafikken. Størst nedgang blant landets største lufthavner har
Oslo Lufthavn Gardermoen, som hadde en nedgang i antall passasjerer på 10,3
prosent i den aktuelle perioden. Trondheim Lufthavn Værnes fikk en nedgang på
7,5 prosent, Bodø lufthavn 6,8 prosent, Stavanger lufthavn Sola 2,6 prosent,
Bergen lufthavn Flesland 1 prosent og Tromsø lufthavn Langnes 0,7 prosent. De
regionale lufthavnene har hatt en samlet nedgang på 3,1 prosent i november
sammenlignet med samme måned i fjor. 

Slakter toppledernes fallskjermer 

Landets største skattebetaler Olav Thon (85). Olav Thon har forholdt seg rolig
under finanskrisen, men nå tar han et saftig oppgjør med toppledernes
fallskjermavtaler. For få dager siden ble det kjent at Notar-sjef Geir Hantveit
har sikret seg en fallskjerm i det konkursrammede selskapet på 5 millioner
kroner over tre måneder. - Et eiendomsmeglerselskap går over ende, og en sjef
som tiltrådte i september, får en slik fallskjerm. Det er helt meningsløst. Det
er blitt slik at ledere kan gå fra den ene fallskjermen til den andre selv om
selskapene de leder går aldri så dårlig. Feilskjær må ikke belønnes med
fallskjermer, sier Thon til VG. Han mener det er fullstendig ødeleggende for
samfunnsmoralen, spesielt under finanskrisen, med slike fallskjermer. Thon mener
det er spesielt viktig i en tid med pengekrise og stigende ledighet å unngå å
vise fram rikdommen sin. - Jeg sier ikke dette for å ramme disse folkene. Jeg
sier det like mye for å bekjentgjøre at det finnes andre gleder i livet enn å ha
en yacht liggende i en eller annen havn nede ved Middelhavet som de bruker en
uke i året. Eller en hytte på flere tusen kvadratmeter med 15 gjestetoaletter.
Hele næringslivet vil tjene på at de ledere og gründere jeg her snakker om,
lever et noe mer begrenset og alminnelig liv, sier Thon. Hantveit i Notar tar
til motmæle og mener Thon bommer med kritikken. Fallskjermen på 5 millioner
kroner slår bare inn dersom Hantveit blir fjernet fra Rotar, som er Notars
eierselskap, forklarer han. 

Miss Ubehag 

Er det politisk sensur når Kulturrådet overprøver sitt eget fagutvalg og stanser
videre støtte til det kontroversielle kunstprosjektet «Miss Landmine»? Da Norsk
Kulturråd nylig arrangerte sin årskonferanse med farlig kunst som tema, var det
bare ett prosjekt som virkelig vakte debatt i salen. Det var Morten Traaviks
«Miss Landmine», et kunstprosjekt fra Angola, der store plakater viser de ti
finalistene i missekonkurransen «Miss Landmine». Alle er kledd i selskapskjoler
og lånte smykker og alle støtter seg på en krykke, for i denne missekonkurransen
har deltakerne et bein for lite. Morten Traavik spiller rollen som konferansier.
Han gjør rede for hvor kjolene kommer fra, hvor smykkene kommer fra og hvor
landminen som kappet beinet av jenta kommer fra, i tillegg til hvilket
sprengstoff den inneholdt. Konferansedeltakerne ble bedt om å stemme på hvilken
kandidat de syntes var penest. Vinneren fikk Traaviks honorar på 4000 kroner, en
god slump penger i Angola. Ubehaget spredte seg langs benkeradene. Er det greit
å være deltaker i en skjønnhetskonkurranse, der deltakerne er fattige
landmineofre? Hva sier prosjektet om vestens blikk på Afrika? Er dette
utnyttelse av kvinner fra den tredje verden, eller er det et smart kunstgrep for
å rette fokus mot landminer? Traavik tvinger publikum til å ta stilling til
prosjektet, ja til å delta i det, ved å insistere på at hver enkelt velger blant
kandidatene. Selv ble jeg i egenskap av paneldebattleder bedt om å annonsere
vinneren. Det klarte jeg ikke. Forestillingen virket såpass sterkt på meg at jeg
ga oppdraget videre til en som var mer fortrolig med prosjektet. «Miss Landmine»
er et politisk prosjekt som overskrider sjangergrensene: Det er en
sceneforestilling, en dokumentarfilm og et kunstprosjekt. Det vekker sterkt
ubehag hos de fleste norske publikummere, samtidig som det støttes av
regjeringene i Angola og Kambodsja, så vel som av fredsprisvinnerne ICBC, den
internasjonale kampanjen mot landminer. Scenekunstutvalget, som innstiller
prosjekter til støtte fra Kulturrådet, har valgt Morten Traaviks prosjekt som en
hovedprioritering for 2009. De har innstilt på at han skal få en million kroner
i støtte i året med oppfølgeren av Angola-prosjektet, en liknende konkurranse i
Kambodsja. Men Kulturrådet - som er oppnevnt av Storting og regjering og får
utvalgets innstilling til vurdering - har nå overprøvet innstillingen. Traavik
får ikke en krone. Rådet har anledning til å overprøve fagutvalgene, men gjør
sjelden annet enn å endre summer elle spre midlene på flere prosjekter. - Det er
ingen tvil om at dette er politisk sensur. Jeg skulle ønske Kulturrådet ville
innrømme det, så kunne vi i hvert fall få en fruktbar debatt, sier Morten
Traavik på telefon fra Kambodsja. Der følges hans nye prosjekt av et kanadisk
TV-team. Vedlagt søknaden om støtte til «Miss Landmine Kambodsja» la han foruten
tilsaget fra den kambodsjanske regjeringen to dokumentarfilmer, en fra CNN og en
fra Al Jazeera, som begge er positive til prosjektet. - Jeg ble veldig oppgitt
over avslaget, på bakgrunn av alt prosjektet har oppnådd. Det har skaffet
nasjonal og internasjonal oppmerksomhet til landmineproblematikken og til
funksjonshemmedes rolle. Formen jeg har valgt utfordrer både synet vårt på den
annerledes kroppen og på betrakterens rolle. Dessuten utfordrer det vår
oppfatning av hvordan krigsskadde afrikanere skal te seg, sier Traavik.
Kulturrådets leder, Vigdis Moe Skarstein, avviser Traaviks påstand om politisk
sensur. - Det vil jeg sterkt avvise. Alle som deltok på rådsmøtet var opptatt av
dette prosjektets interessante innhold. Ingen som hadde ordet uttrykte noen form
for forargelse. At vi syntes «Miss Landmine» var viktig, avspeiler beslutningen
om å vise Angola-prosjektet på årskonferansen. Derimot syntes vi ikke at
Kambodsja-prosjektet inneholdt nok nye elementer til å gi ny støtte, sier
Skarstein Scenekunstutvalget - som ledes av Bentein Baardson og for øvrig består
av Therese Bjørneboe, Ola Beskow og Anne-Britt Gran - sendte i går ut en
pressemelding, der de beklager at Rådet ikke har fulgt utvalgets innstilling.
Utvalget ønsker å få saken opp til ny behandling etter jul «for å rydde opp i
eventuelle misforståelser i saksframlegget». - Vår faglige vurdering er at dette
er et kjempeviktig prosjekt, som har hele verdensarenaen som nedslagsfelt.
Derfor er det dypt beklagelig at rådet ikke har sett dette, eventuelt at vi ikke
har fått presentert det godt nok. Når prosjektet flyttes til en ny verdensdel må
det betraktes som nytt, sier Bentein Baardson. Han understreker at
scenekunstutvalget er klar over Kulturrådets demokratiske funksjon, altså at
utvalget innstiller og Rådet avgjør. I pressemeldingen uttrykker utvalget
imidlertid at «Rådets avslag av Traaviks søknad kan virke uheldig for selve
støtteordningsprinsippet på scenekunstområdet i Norsk kulturråd», siden «feltet
er tjent med offentlige støtteordninger som er basert på kunstfaglige
beslutninger». De reiser dermed en debatt om prinsippet om armlengdes avstand,
som er grunnfestet i norsk kulturpolitikk. Traaviks prosjekt må sees i lys av
nyere strømninger i kunstfeltet det siste tiåret, sier Anne Brit Gran. - Den
såkalte relasjonelle og deltakende estetikken har vært med på å endre
oppfatningen av hva et kunstverk kan være. Traaviks «Miss Landmine» er
eksemplarisk i så måte: Den både involverer de faktiske landmineofrene i en
missekonkurranse, og den involverer publikum ved at de må være med og stemme på
sin miss. Men Gran mener også at innholdet i Traaviks prosjekt er tungt å svelge
for mange. - I en norsk sammenheng er det mitt inntrykk at «Miss Landmine»
krasjer med en politisk korrekt holdning, som sier at skjønnhetskonkurranser er
en uting uansett, og derfor ikke bør eksporteres til landmineofre. At prosjektet
oppleves som ubehagelig, ambivalent og vanskelig å forholde seg til, betyr at
noe står på spill. Og det mener jeg er et kvalitetskriterium ved denne typen
samtidskunst, sier Anne Brit Gran. Morten Traavik reiser for tida rundt i
Kambodsja for å finne kandidater til «Miss Landmine 2009». Myndighetene er
positive, mens en menneskerettighetsorganisasjon har reagert negativt. - I Asia,
som i Afrika, er dette prosjektet lite kontroversielt. Men det er problematisk i
den hvite verden. Noen klarer ikke å se forbi opplevelsen av at
missekonkurranser er fæle. Traavik avviser at han bare gjentar Angola-prosjektet
i et nytt land. - Den asiatiske kulturen er så ulik den afrikanske, at dette vil
bli et helt annerledes prosjekt. Et team fra Sveriges designhøyskole er med for
å lage en kleskolleksjon for den asymmetriske kroppen. Jeg aksepterer ikke
Kulturrådets begrunnelse om at de vil prioritere prosjekter som ikke har fått
penger før, de gir jo stadig vekk til gamle travere, sier Traavik, som tilføyer
at han søkte støtte til tre forskjellige prosjekter, hvorav «Miss Landmine» i
Kambodsja bare var ett. Tida vil vise om Kulturrådet tar saken opp igjen over
nyttår. I mellomtida er det mulig å se deler av prosjektet på
www.miss-landmine.org. Det er mulig å stemme på kandidatene også. Hvis du orker.
Hege Duckert er kulturkommentator i Dagbladet. 

Tysk par arrestert for tempel-sex 

Fikk bot i Thailand. To tyske turister ble i går arrestert i den thailandske
provinsen Ayutthaya. De må hver betale 500 bath i bot etter å ha hatt sex i et
tempel. Paret ble funnet i Srisanphettempelet i Ayutthaya nasjonalpark klokken
12.30 i går. Ifølge avisa The Nation stoppet paret da vakta Phaithoon Puengthong
blåste i fløyta si og sprang mot dem. Det tyske paret ble overlevert til
politiet, som ga dem bot på 500 bath eller 100 kroner hver. De ble siden
løslatt. Ayutthaya nasjonalpark, eller Phra Nakhon Si Ayutthaya Historical Park,
ligger åtte mil nord for Bangkok. Byen Ayutthaya var landets hovedstad i over
400 år, og er i dag et populært turistmål. 

Norge kan bli tvunget til å bygge ut mer fornybar energi 

EU-landene enige om 20 prosent fornybart innen 2020. Mindre kullkraft? 

Torsdag diskuterer EU-toppmøtet et mulig tak for CO2-utslipp. EU-rådet og
EU-parlamentet har i dag blitt enige om at 20 prosent av all energi i EU skal
være fornybar i 2020. De rike landene og de landene som har mye fornybar energi
fra før, skal bygge ut mest, de fattigste minst. - Norge opp i 75 prosent I dag
ligger andelen fornybar energi i EU på rundt 8 prosent. I Norge er rundt 60
prosent av all energi fornybar, på grunn av all vannkraften. EU-ekspert Eivind
Hoff i Bellona mener at fornybardirektivet kommer til å bli gjeldende for Norge,
gjennom EØS-avtalen. - Spørsmålet er hvor mye Norge må øke fornybarandelen. Hvis
man skal bruke samme formel som er brukt for de andre landene, må Norge opp i 75
prosent fornybar energi, sier Hoff. - Norge har et stort potensiale for
utbygging av både vindenergi offshore og biomasse. Dette potensialet er
uutnyttet fordi støtteregimet er for dårlig i dag, sier Hoff. Statssekretær Liv
Monica Stubholt vil ikke forskottere noe som helst når det gjelder
implementering av loven i Norge. - Når direktivet er endelig vedtatt, er det
naturlig for Norge å raskt ta stilling til om det skal tas inn under
EØS-avtalen. Vi vil da gå i dialog med EU om hvordan det skal gi seg utslag i
norsk lovgivning, sier Stubholt til Dagbladet.no. Store forpliktelser Mange av
nabolandene våre tar på seg store forpliktelser med det nye direktivet. Sverige
har allerede en fornybar-andel på 40 prosent, og må opp til 49 prosent.
Storbritannia må øke sin andel dramatisk, fra 2-3 prosent og opp til 14-15
prosent. - Så viktig er klimaspørsmålet at vi må klare dette. Det kan bli
krevende, men jeg tror det går, sier EU-ambassadør i Norge, Percy Westerlund,
til Dagbladet.no. De landene som ikke klarer å bygge ut nok fornybar energi
innen 2020, har mulighet til i stedet å finansiere utbygging i andre EU-land,
eller i land der den fornybare energien vil bli importert til Europa. Nettopp
her mener Eivind Hoff det ligger et stort økonomisk potensiale for Norge. -
Norge har mulighet til å øke fornybarandelen til mer enn 75 prosent, og selge
energien til Europa. Det vil bli stor etterspørsel etter fornybar energi fra
EU-land som trenger å nå forpliktelsene sine, sier Hoff. Bellona vil jobbe for
at EU legger et så strengt mål på Norge som mulig. CO2-tak diskuteres torsdag
Direktivet som ble vedtatt i dag er en del av EUs klima- og energipakke som
diskuteres denne uka. Bellona er svært fornøyd med at EU-landene har klart å bli
enige om bindende målsetninger, både et samlet mål og fordelt på hvert enkelt
medlemsland. - Det har ikke vært enkelt, sier Eivind Hoff. Finanskrisen har hatt
skylden for at det en stund var tvil om EU-landene ville klare å komme til
enighet. Italias Silvio Berlusconi har vært blant de som har ment at dette er
feil tidspunkt å fokusere på klimasaken. Fornybardirektivet er første del av EUs
klima- og energipakke. De aller største diskusjonen gjenstår, nemlig de som
gjelder kvotehandelsdirektivet og CO2-håndtering og -lagring. Settes det et
strengt CO2-tak i kvotehandelsdirektivet, kan det bety en reduksjon av antallet
kullkraftverk i Europa. Dette skal diskuteres av stabs- og regjeringssjefene i
EU torsdag og fredag. EU-diskusjonene denne uka har betydning for de
internasjonale FN-forhandlingene om klima som foregår parallellt i Poznan,
Polen. - Det er viktig at EU får vedtatt en klima- og energipakke, men ikke
avgjørende at det skjer før jul, sa miljøvernminister Erik Solheim under en
pressekonferanse sist fredag. Les også: Den vanskelige klimapakken (Kommentar).

- Ble testet så sjelden at det var vanskelig 

Lasse Kjus er skeptisk til antidopingarbeidet i alpint. Prioriterer aksel:
Anders Solheim i Antidoping Norge sier alpint følges opp på lik linje med
eksempelvis langrenn. Forundret: 

Aksel Lund Svindal synes det er rart han ikke testes mer. * Les også: Har bevis
for at skiløpere går med dop Lasse Kjus sier at dopingjegerne testet utøverne
for lite under hans karriere, til tross for at alpint vurderes som en
kraftidrett. - Jeg ønsket testing så ofte som mulig. For meg ble testingen en
slags angst. Det skjedde så sjelden at det var vanskelig å forholde seg til det.
Du vet aldri om noe kan gå galt, sier Kjus til Dagbladet. Ble beskyldt for
doping Han var aktiv under hele Norges alpin-gullalder fram til 2006, og var
blant verdens aller beste alpinister. På 90-tallet fikk norske utøvere flere
ganger dopingbeskyldninger mot seg på grunn av sin store muskulatur.
Beskyldningene måtte trekkes tilbake hver gang. Kjus forteller at det var vanlig
å bli testet en til tre ganger utenom konkurransesesongen. Det var heller ikke
ofte at alpinistene ble testet i verdenscuprenn. Testene kom helst under, eller
i forkant av, mesterskap. - Testingen var opp og ned og ikke alltid like bra.
Det kunne gå en sommer uten at noe skjedde, for så å bli testet fem ganger i
løpet av et mesterskap på fjorten dager, forteller han. Men Kjus ser
begrensningene antidopingarbeidet har, og at det koster mye å holde arbeidet i
gang året rundt. - Burde testet oftere - Jeg ser med fordel at jeg kunne blitt
testet oftere i stedet for å ha et påtvunget meldepliktsystem. Det lunne spart
antidopingsystemet for arbeid, sier Kjus. Han er en sterk motstander av det
vedtatte, men omdiskuterte opplegget der utløverne til enhver tid må rapportere
hvor de er. - Jeg ønsker at man kunne hatt et testarkiv av seg selv slik at man
hadde noe å vise til, sier Kjus. - Det har vært få dopingsaker i alpint. Er det
noe å hente på doping i den idretten? - Ja, alpint er en fysisk sport hvor
doping selvfølgelig har en prestasjonsfremmende effekt. Kjus er klar på at
alpinister ville hatt god bruk for doping under styrketreningen utenfor
sesongen. Dette var perioder de sjelden eller aldri ble testet. - Men det som er
flott med alpint er det er så mange aspekter ved idretten at man ikke er «nødt
til å dope seg» for å hevde seg, mener den meritterte alpinisten. Prioriterer
Aksel - men ikke i høst? Anders Solheim i Antidoping Norge forteller at
alpinister som Aksel Lund Svindal i dag følges opp tett i Norge. - Vi
prioriterer alpint høyt. Vi følger opp det på linje med det som drives innen
utholdenhetsidretter som langrenn, sier sjefen i det nasjonale antidopingbyrået.
- De var kjappe med å teste meg da jeg begynte å trene igjen etter uhellet, sier
Aksel Lund Svindal til Dagbladet. - Både i januar og februar kom
dopingkontrollørene uanmeldt. Men etter at jeg begynte å kjøre på ski igjen har
jeg knapt sett dem. - Jeg husker ikke helt, men mulig jeg er blitt testet to
ganger til ut over det. - Synes du det er for lite? - Det er i hvert fall ikke
for mye. Og jeg er litt overrasket over at jeg ikke er blitt testet oftere. Men
når det er sagt - Antidoping Norge og WADA vet sikkert hva de gjør og bruker
sine ressurser deretter. For meg er det helt naturlig at kontrollørene går mer
etter idrettene der styrke og utholdenhet er avgjørende suksessfaktorer. I en
teknisk idrett som alpint får man ikke like godt betalt for å jukse. Aksel Lund
Svindal ble testet mer før han ble skadet her i Beaver Creek for ett år siden.
Fordi han kjørte fort på ski. - Sånn er det og det er bra. Kjører du godt i renn
blir du oftere testet som en følge av resultatene - der og da. Men i høst - nei,
jeg tror ikke jeg er blitt testet en eneste gang. Og det er litt rart. 

Hva var det siste Kristian Valen (34) fikset selv? 

Sitt eget hår. Aktuell: Med showet «Raskere enn sitt eget beste» og med DVD-en
«Et musikalsk kaos». Bor: Der toalettveska er. Hva er det beste som skjer i
livet ditt nå? - Åhh, det er mye. Nytt scene show, ny DVD, nye muligheter og
vennlige fjes overalt når vi er ute og reiser. Og det verste? - At arbeidsdagen
til folk flest starter før klokka 15.00. Din favorittroman er? - «Alkymisten».
Aldri gi opp, se lykken og muligheter i alt. Hvor reiste du sist? - Til Dubai.
Hva gjorde du der? - Jeg skulle ha min første ferie på seks år, og mitt eneste
kriterium var solgaranti, og da ble det Dubai, ettersom Egypt samme dag som jeg
bestilte fikk tolv utenlandske turister bortført og kidnappet. Det er bare myte
at alt som er moro er ulovlig i Saudi-Arabia og Dubai. Du kan gjøre alt fra å
skyte utmagra kameler med rakett, svinge deg med russiske studenter som jobber
alternativt på kveldstid eller ha en romantisk avslapningsferie på stranda med
kjæresten. Hva er ditt favorittreisemål? - Det kommer litt an på, men det finnes
bare tre store reisemål: Afrika, USA og Dubai. Og i Norge? - He-he. Er såpass
heldig at jobben min er å reise rundt i Norge hele året. Hvor er det peneste
stedet i Norge? - Jeg har hørt det er Svalbard, så jeg håper å dra dit når
finanskrisen har gjort sitt til at det er islandske priser på å feriere i Norge.
Hvilket sted drømmer du om å reise til? - Afghanistan. Jeg vil se med mine egne
øyne hvordan et folk blandet av rase og religion holder fast med familiene sine.
Dette landet har vært i konstant uro siden Aleksander den store, og ingen har
til nå klart å erobre eller stabilisere landet. De må ha utrolig sterke
familiebånd og tradisjoner for å finne en mening oppi alt kaoset. Tenker du på
miljøet når du flyr? - Nei, det gjør en automatisk når 80 prosent av
billettprisen er avgifter. Hva driver du med på fritida? - Hva er fritid? Jeg
har ikke fritid, ettersom mesteparten av min omgangskrets ikke spiller fotball,
som jeg elsker. Hvor ofte trener du? - Hver dag på apparater og litt for frihånd
når jeg bor på hotell uten gym. Hvor mange kilo tar du i benkpress? - Hva er
benkpress? Jeg trener kondisjon og har ikke ambisjoner om å se ut som Arnold.
Hva er favorittalbumet ditt? - Det er som om å be sin mor velge hvem av sine
barn som hun er mest glad i. Hva løper du 60-meteren på? - Forhåpentligvis går
det taxi så jeg slipper. Hva tar du med deg på hyttetur? - Dykkerutstyr, rifle,
dasspapir og mobil med mms-mulighet. Hvilke fem ting redder du ut hvis det
begynner å brenne? - Laptopen, diverse minner i våpenskapet og mobilen. Hvor
kjøper du møblene dine? - Der de kan levere samme dag og skru dem opp for meg.
Hva var det siste du fikset sjøl? - Håret. Hva gjør du de siste fem minuttene
før gjestene kommer? - Sjekker mail. jats@dagbladet.no 

Det norske hus Norge er mer enn fisk, fjord og fjell. 

Nå skal utenriksminister Jonas Gahr Støre vise norsk arkitektur fram for verden.
Paradebygget: Operaen i Bjørvika er blant byggene UD gjerne viser fram. Da Støre
kom over det amerikanske tidsskriftet Architectural Record, så han at Operaen
var forsidesak. - Det gir en enestående profilering av både bygget, av opera og
ballett som kunstform, av Snøhetta, og av Oslo og Norge, sier han. Vekker
nysgjerrighet: Operaen i Bjørvika har allerede fått stor oppmerksomhet i
internasjonal presse og trekker mange besøkende. Ikke selge laks: Jonas Gahr
Støre vil ikke definere kulturuttrykk som noe som primært skal tjene andre
formål. Mer Fehn: UD og Nasjonalmuseet planlegger en Sverre Fehn-utstilling.
Blant Fehns siste verk er Arkitekturmuseet i Oslo. Fornøyd: - Arkitektur er
blitt en viktig næring i Norge, sier NALs Jannike Hovland, som berømmer UDs
arkitektursatsing. Storslått: Norske arkitekter har gjort sitt til at det skal
være en opplevelse å ferdes langs Norges mest populære turistveier. Her har Code
arkitektur gitt nytt liv til Tungeneset ved Senja. Nye hus: Flydalsjuvet ved
Geirangerfjorden har fått stor oppmerksomhet. Geiranger: Ørnesvingen med utsikt
over Geirangerfjorden. Høyt oppe: Ørnesvingen er tegnet av arkitektkontoret 3RW.
Tid for tre: Den nye Preikestolhytta er tegnet av arkitektene Helen & Hard og er
en del av trearkitektur-prosjektet Norwegian Wood. Ens ærend: 

Agnieszka Jantaraska er arkitekt og kom til Oslo sammen med Radoslaw Gasiorowski
bare for å se den nye operaen. - Møter mellom mennesker blir formet av rommet
som brukes, sier utenriksminister Jonas Gahr Støre. - Musikk har et universelt
språk, i likhet med dans og design, og slik er det også med arkitektur.
Arkitektur gir rom for dialog, bokstavelig talt. Fram til nå har fisk, fred og
fjord vært det som omverdenen oftest har forbundet med ordet «Norge». Men nå
satser Jonas Gahr Støre og Utenriksdepartementet (UD) på å profilere Norge som
arkitekturnasjon. - Fremragende norsk arkitektur er blitt en del av det norske
uttrykket, sier Støre. Målet er at det norske omdømmet skal styrkes, at Norge
skal bli et land reisende har lyst til å besøke og næringslivet har lyst til å
samarbeide med. Utstillinger, foredrag og seminarer om norsk arkitektur sendes
nå verden rundt i regi av UD og Nasjonalmuseet. Samtidig inviteres journalister
og bransjefolk fra andre land til Norge for å se paradebygg som Operaen i
Bjørvika, Arkitekturmuseet i Kvadraturen og Norwegian Woodprosjektet i
Stavanger. Og satsingen har allerede gitt resultater. Norge og Oslo dukker
stadig hyppigere i aviser og tidsskrifter i andre land. Som et eksempel trekker
utenriksministeren fram at den nye operaen ble forsidesak i det amerikanske
tidsskriftet Architectural Record. - Det gir en enestående profilering av både
bygget, av opera og ballett som kunstform, av Snøhetta, og av Oslo og Norge,
sier Støre. Han har arkitekter i nær familie og fascineres av hvordan de
arbeider. - Selv føler jeg meg vel i bygg som kan gjenspeile en stemning, skape
en atmosfære, fra en hytte i fjellet til en konsertsal i byen, sier Støre. - Jeg
har en særlig svakhet for norske bygg som finner sin plass i naturen, i fjellet
og ved sjøen, en nordisk stil med bruk av naturlige materialer, lys og luft, og
godt tilpasset landskapet. Jeg lengter ofte til et slikt sted. Ifølge Jannike
Hovland, avtroppende president i Norske arkitekters landsforening, er det
nettopp denne typen arkitektur Norge bør skryte litt av. - I Norge er vi flinke
til å bruke naturmaterialer og bygge i landskap, sier Hovland. - Det er trekk
som kan markedsføres. Norsk arkitektur har et ærlig og nøkternt uttrykk og er en
videreføring av det modernistiske. Turistvegprosjektet Nasjonale Turistveger
kombinerer det beste av både natur og arkitektur, sier hun. Turistvegprosjektet
er en storslått norsk satsing som er blitt mottatt med lovsang i internasjonal
presse. Norske arkitekter, lokale myndigheter og Statens vegvesen samarbeider om
å bygge ut noen av de mest besøkte turistveiene i Norge, som veiene langs
Helgelandskysten og over Sognefjellet. Rasteplasser og utsiktspunkter i
nyskapende utforming og forslag til fotturer skal skape opplevelser for
besøkende til Norge. Det påkostede initiativet har allerede blitt frontet tungt
av UD, og er blitt karakterisert som et større arkitekturløft for Norge enn
Operaen. «Omveg»-prosjektet var temaet for en utstilling i Paris i fjor,
arrangert av den norske ambassaden. Også norske arkitekter som Jarmund & Vigsnæs
og Jensen & Skodvin har fått sine egne utstillinger i Paris. - Det har ført til
stor etterspørsel etter nye utstillinger, sier ministerråd Tove Kijewski ved
ambassaden i Paris. - En bransjereise for franske arkitekter til Oslo og
Stavanger i sommer hadde lang venteliste, og nå planlegges en ny. Jannike
Hovland verdsetter UDs økte interesse for arkitektur. - Det er kjempebra, sier
Hovland. - Vi har presset på lenge for at representanter for Norge alltid skal
tenke på norsk arkitektur når de er i utlandet, og for å få en norsk
arkitekturpolitikk som inneholder planer for å reklamere for og eksportere norsk
arkitektur. Vi må tenke næringsliv, slik vi gjør med oljeteknologi og fisk.
Arkitektur er blitt en viktig næring i Norge. Men det er ikke alle som synes
arkitektursatsingen virker gjennomtenkt. Fred Selnes, professor i markedsføring
på BI, spør seg om Norge kan få en internasjonal posisjon innenfor kulturfeltet.
- Hvis målet er å være en kulturnasjon som når opp mot Frankrike, Italia og
England, har vi et troverdighetsproblem, sier han. - En bedre vei ville være å
selge oss på rene produkter og fornybar energi. Det er i vinden, og innenfor
dette området ville det være lettere å få en posisjon. At Norge ikke kan hevde
seg kulturelt, er ikke Jonas Gahr Støre enig i. - Vi kan ikke måle kvalitet
etter størrelsen på landene, sier han. - Det har alltid vært områder innen kunst
og kulturliv som har gjort seg bemerket, og norsk kunst og kultur er en
integrert del av de europeiske strømningene. Men tanken på å bruke kunst og
kulturuttrykk til å selge noe som helst, for eksempel et land, vekker skepsis
hos mange. Fred Selnes lurer på hva Utenriksdepartementet vil oppnå. - Hvis
målet er å få turister til Norge, ville jeg heller brukt pengene der jeg vet de
virker, for eksempel på ren reklame. Andre stemmer som er kritiske mot UDs
satsing på kulturfeltet, spør seg om vellykket kunst, som ofte er tvetydig og
utfordrende i sitt uttrykk, egner seg til å gi inntrykk av et fredselskende og
progressivt folkeferd. Direktør i Fritt Ord Erik Rudeng mener det er begrensende
å presse kultursatsingen inn i et omdømmeskjema. - Det er ikke noe galt i at
Utenriksdepartementet bevilger penger til kulturtiltak. Men kulturuttrykk er
ofte kontroversielle og uforutsigbare. Hva gjør vi hvis en kultursatsing får
negative konsekvenser? spør Rudeng. - Skal vi avbryte satsingen da? Det er en
reell risiko involvert, og hvis det er hensynet til landets omdømme som skal
være det utslagsgivende, er det ikke bra for norsk kulturliv. Jonas Gahr Støre
ønsker ikke å definere verken arkitektur eller andre kulturuttrykk som noe som
primært skal tjene andre formål. - Norsk kultur har ikke som formål å selge
norsk laks eller norske politiske synspunkter i utlandet, sier han. - Kultur og
god arkitektur er viktig nok i seg selv. Vi skal likevel være oss bevisst at det
kulturelle uttrykket forteller en historie om Norge. Og det er et mål at vi
forteller en historie som er moderne og representativ. Om folk fra andre land
lar seg begeistre av norsk kultur, så har det ringvirkninger til andre
samfunnssektorer. Lar de seg begeistre? Vi tok turen ned til Operaen i Bjørvika.
Der gikk vi rett på Omar Sidibeh fra Gambia. - Jeg kjørte forbi med fetteren min
og sa «Jøss, hva i all verden er det for noe?» sier Sidibeh. - Det er et
imponerende bygg. Oslo har forandret seg mye. Det er et helt annet land enn jeg
så for noen år siden. Jeg tror Operaen kan være med på å fortelle verden om det
som skjer. Danske Ellen Porsdal Hink synes Operaen er «meget fantastisk». - Det
er som gå i fjell. Men det er redselsfullt med så mye trafikk inne i byen, og de
høye, moderne byggene i området ødelegger, sier Hink, mens Marija Suurpalo og
Henna Pajunen fra Finland synes Operaen ser ut som et isfjell som stiger opp av
havet. - Bygget er veldig vakkert. Det er som om bygningen beskriver hele landet
og tar inn hele naturen. Det er en super måte å markedsføre Norge på, mener de
to. Men arkitektur skaper ikke bare henrykkelse. At moderne og utfordrende
arkitektur kan møte motstand, finnes et prima eksempel på i Hamarøy. Der er
byggingen av det nye Hamsun-senteret i gang, etter en over ti år lang strid der
lokalbefolkningen har vært sterkt engasjert mot den berømte arkitekten Steven
Holls mørke tårn. Hvordan kan arkitektur skape forsoning og forståelse når folk
står med fakler og høygafler og vil ha skrotet vekk og arkitekten kjeppjagd en
gang for alle? Jannike Hovland i Norske arkitekters landsforening mener det er
positivt at nye bygg er omstridt. - Faren er å skape noe likegyldig. Jeg ser
ikke noe problem med å markedsføre prosjekter der det er tatt et grep. Også
Jonas Gahr Støre mener arkitektur kan bringe mennesker sammen selv om de er vilt
uenige om bygningene er pene eller ikke. - Ofte er det nettopp de nyskapende
prosjektene som klarer å bygge broer og skape nye arenaer. Vi ønsker å støtte
kultur også for å skape debatt, overraske eller sette noe på spissen. Et av de
mest vellykkede eksemplene på at nyskapende arkitektur kan skape tillit og bygge
broer, er ifølge utenriksministeren biblioteket i Alexandria, tegnet av norske
Snøhetta, som åpnet i 2002. - Det var et unikt internasjonalt samarbeid rundt
planleggingen og byggingen av biblioteket, som fungerer som møtested mellom øst
og vest, nord og sør og mellom islamsk og kristen kultur og religion.
Kunstformer som teater, litteratur og billedkunst forteller ofte en historie. De
etterlikner livet. Arkitekturen er mer idébasert, den rommer ikke fortellinger
om menneskelig tro og tvil på samme måte. Hvordan kan nettopp arkitektur binde
oss sammen? - Jeg synes man kan si at arkitektur er fellesskap, sier Jonas Gahr
Støre. - Jeg er ikke enig i at arkitekturen er mindre knyttet til eksistensielle
spørsmål enn andre kunstformer. Den skaper rom rundt livene våre. 

Dagmamma brukte Hells Angels til å kreve inn gjeld 

Barnefaren ble oppsøkt av MC-menn. Med assistanse fra medlemmer av MC-klubben
Hells Angels (HA) forsøkte den oppsagte dagmammaen å inndrive utestående penger.
Etter at en barnefar sa opp kontrakten og holdt sin ett år gamle datter borte
fra dagmammaen, ble han oppsøkt av HA-medlemmer hjemme på døren med krav om
penger i oktober 2005. I dommen fra Jæren tingrett slås det fast at dagmammaen
(44) ikke hadde anledning til kreve inn 9.000 kroner fra mannen som mente
kvinnen hadde misligholdt avtalen de hadde inngått. Kvinnen var sammen med to
medlemmer av Hells Angels da han urettmessig ble truet. Da småbarnsfaren nektet
å betale kvinnen pengene, skal også den ene av HA-medlemmene ha sagt at de
skulle overta gjelden dersom beløpet ikke ble gjort opp. - Fornærmede har
forklart at han oppfattet det som skremmende at han ble oppsøkt av personer
tilhørende Hells Angels-miljøet, og han var ikke i tvil om at de var i stand til
å gjøre alvor av truslene, står det i dommen. 

Alle de tre ble dømt til betinget fengsel i mellom 30 og 45 dager. 

Halvdan Sivertsen vil redde et Beckstein-flygel fra 1915 

Hvis det begynner å brenne. Hvordan ser din perfekte søndag ut? - Da har jeg
ikke spilt eller festet seint på lørdag, slik at en lang frokost bare blir som
en oppvarming. Så ut på tur; til fots, sykkel, båt eller ski, alt etter årstid,
vær og føre. Ettermiddag med svigers, barn, barnebarn, Bodø-Glimt. Rolig kveld,
gjerne tv eller kino. Din favorittroman er? - «Catch 22» av Joseph Heller er vel
den boka jeg har lest oftest i alle fall. Er uhyre fascinert av Hamsuns
forunderlige litterære univers. For en drivende god forteller, og for et
makeløst språk! Hva driver du med på fritida? - Kunst, konserter, teater, film,
litteratur, mat, kjærlighet, søvn, venner, familie, tv, radio, aviser, båtliv,
tennis, og en masse andre ting i tilfeldig rekkefølge jeg heller ikke har nok
tid til. Og enda har jeg ikke nevnt tribunesliting på Aspmyra. Blir det bare
tribunesliting eller får du trent noe på egen hånd? - Trener vel egentlig ikke,
men er i grei form og beveger meg mye. Hva er favorittalbumet ditt? - «Close to
the Edge» med Yes kommer høyt opp. «Revolver» av Beatles likeså. Så har jeg ei
skive der Daniel Barenboim spiller Mozarts klaverkonsert i c-moll. Den rører meg
langt inn i sjela. Hvorfor? - Yes-skiva er et mesterverk! Når du hører
«Revolver» som 16-åring, blir du merket for livet. Sein Mozart, når han er i
Tryllefløyte/Requiem-modus er bare verdenshistorisk bra. Hva løper du 60-meteren
på? - Jeg aner ikke, men kanskje rundt 10 blank. Har aldri vært noen spurter.
Hva er ditt favorittreisemål? - Vietnam gjorde sterkt inntrykk. Fantastisk
vakker natur, på Nordlands-nivå, samt et herlig folkeferd. Og i Norge? - Gå om
bord i Hurtigruta. På vei nord- eller sørover. Like fint er det. Hvilket sted
drømmer du om å reise til? - Sør-Amerika. Hvor reiste du sist? - Pendler for
tida mellom Bodø og Oslo på grunn av «Mellom oss»-forestillingen på Christiania
Teater. Tenker du på miljøet når du flyr? - Tenker på miljøet og prøver å handle
i tråd med tankene, unntatt når jeg flyr, og ikke kan gjøre stort fra eller til.
Hva tar du med deg på hyttetur? - I hvert fall mat, vin og lesestoff. Og
musefeller til hytta vår. Hvor mange steder har du bodd? - Et år i Gjesvær i
Finnmark og et år i Oslo, ispedd et års studier i Trondheim og Nesna er rammen
rundt alle mine år med Bodø som base. En herlig by å forlate, og å lengte hjem
til. Hvilke fem ting redder du ut hvis det begynner å brenne? - Mobilen,
Macbooken min, et fantastisk Beckstein-flygel fra 1915, St. Cruz-gitaren min og
et bilde kona mi Marit Ellisiv Bakken har laget. Mine nærmeste er jo ikke ting,
så vi holder dem utenfor. Hvor kjøper du møblene dine? - Litt fra Ikea, men mest
fra lokale forhandlere i byen. Har også litt morsomt gammelt ræl, fra
bruktbutikker og slikt. Hva var det siste du fikset sjøl? - Skiftet lysrør i en
bod. Er ingen utpreget handyman, selv om jeg faktisk prøver på ting før jeg gir
opp og tilkaller tilgjengelig ekspertise. Er en stor beundrer av fagfolk,
uansett kategori. Hva gjør du de siste fem minuttene før gjestene kommer? - Blir
alvorlig bekymret for at vi har laget for lite mat, og må roes ned av vertinna,
som alltid viser seg å ha rett. 

De lager verdens mest ettertraktede vesker 

Nå er de kommet til Norge. Myk luksus: Hermès er berømt for sine luksuriøse
silkeskjerf i alle slags mønstre og farger. Moteikon: Grace Kelly er opphavet
til navnet «Kelly-vesken», som ble verdensberømt da hun ble avbildet med den
utenpå Life Magazine. Klassiker: Kelly-vesken. Salmakere: Da Thierry Hermès
åpnet sin første butikk i Paris i 1837 var familien salmakere. Dette bildet fra
1952 viser at seletøy var viktig også etter gjennombruddet med vesker og
skinnaccessoirer. Veskene og accessoirene fra Hermès er ofte i skinn fra
eksotiske dyr og fins i et utall farger. Grand old man: Emile Hermès tok
familiebedriften inn i den nye tid på begynnelsen av 1900-tallet. Her står han
og ser på Hermès-butikken i Fauboug- St. Honoré i Paris i 1939. Foto: 

Hermès-arkivet - Det er ikke en veske, sa Samantha, spilt av Kim Cattrall, i en
episode av «Sex og singelliv». - It's a fucking Birkin. Samantha satte ord på
det mange kvinner har tenkt om den verdensberømte Birkin-vesken til motehuset
Hermès, som i forrige uke åpnet sin første filial i Oslo. For å få kloa i en
slik en må man gjerne stå på venteliste i to år og være villig til å punge ut
med mellom førti og hundre tusen kroner - hvis man da ikke går for «The
Crocodile Birkin», en utgave med diamanter som koster noe nær en million kroner
og som det bare finnes to eksemplarer av i verden. Sex og singelliv-episoden
dreide seg om hvor langt en kvinne kan være villig til å gå for å få tak i en
Birkin-veske. Det er skrevet bøker om lignende historier. Tidligere i år kom
Michel Tonellos «Bringing Home The Birkin: My Life in Hot Pursuit of the World's
Most Coveted Bag», som handler om en begivenhetsrik reise gjennom Europa for å
spore opp, nettopp, en Birkin-veske. - Vi hadde egentlig ikke lyst til å bli
representert i den «Sex og singelliv»-episoden, forteller Guillaume de Seynes.
Han er direkte etterkommer av salmakeren Thierry Hermès, som i 1837 åpnet den
første Hermès-butikken i Paris for å selge seletøy. Nå er de Seynes i Oslo for å
åpne luksusmerkets første norske filial på Steen og Strøm. - Vi aksepterte til
sist å la Birkin-vesken være med, men vi var ikke overlykkelige. Vi ønsket ikke
å avertere oss selv så sterkt, og vi ville ikke virke desperate eller arrogante.
Men det ble riktig fint til slutt. For i en bransje som stadig er jakt etter
morgendagens motebilde, har Hermès blikk for de lange linjene og skynder seg
langsomt. Og når de nå, til tross for den urolige verdensøkonomien, åpner sin
første filial i Oslo, understreker Guillaume de Seynes at de er kommet for å
bli. - Vi tenker alltid langsiktig. Vi kommer ikke hit for å gi oss etter to år.
Det er mer enn motens krav som styrer utviklingen av Hermès' berømte vesker,
klokker, slips og silkeskjerf. For mens veskemoten de siste årene har handlet om
maksimalistiske vesker, holder Hermès på de rene linjene i sine klassikere som
«Birkin», oppkalt etter filmstjernen og sangeren Jane Birkin, og «Kelly», som
fikk navn etter Grace Kelly. 

- Hvis du vil ha en Birkin eller en Kelly vil du ha den for tredve år, ikke for
å passe inn i sesongens trender, sier Guillaume de Seynes. Vesker har i de
senere år fått en viktigere posisjon i motebildet. En veske er et statement og
et symbol, og mange unge kvinner som ikke har inntekter i Victoria
Beckham-klassen, kjøper billige etterligninger av vesker fra Louis Vuitton,
Chanel eller Hermès. - Interessen for mote har på mange måter skiftet fra
fashion til accessoirer, sier Guillaume de Seynes. - Det er naturligvis fint for
oss i Hermès. Designprodukter er blitt mer tilgjengelige, og kvinner i dag
blander gjerne Zara og Chanel i samme antrekk. Det er blitt en mer avslappet
holdning til det. Når jeg har sagt dét, er naturligvis noe av grunnen til at
enkelte kjøper falske vesker at disse veskene er blitt et symbol på suksess og
stil. Å ha en viss veske over armen sier til omverdenen at jeg, eller kjæresten
min eller mannen min, har råd til å kjøpe en sånn. Han bemerker med en viss
syrlighet, at alle motehusene nå gir veskene sine egennavn. - Vi var de første
som ga veskene våre navn. For oss er de ikke bare gjenstander. De er kjernen av
alt Hermès er. Vi døper dem slik en far gir navn til sine barn. Noe av grunnen
til disse sterke følelsene overfor Hermès-produktene er familiebedriftens lange
historie. Hermès-familien opparbeidet seg fort en eksklusiv kundekrets blant
Europas aristokrati, og den russiske tsarfamilien var blant dem som kjøpte
seletøy fra Hermès. Men det var Thierry Hermès' barnebarn Emile, Guillaume de
Seynes' oldefar, som remodellerte salmakerbedriften til motehus, med spesielt
fokus på vesker. - Oldefaren min var en vennlig og elegant mann. Han pleide å si
til barnebarna sine: «Vis meg hendene deres!». Hvis de var rene på hendene, ga
ham dem en sjokolademynt. Men først og fremst, forklarer de Seynes, var Emile
Hermès en mann som ikke fryktet fremtiden. - Han så at bilen ville erstatte
hesten, men han skjønte også at Hermès kunne bruke sin ekspertise innenfor lær
og skinn til å lage vesker og reiseutstyr. Han var fascinert av glidelåsen og
var den første som brukte glidelåser i klær. Hvis han ikke hadde tenkt slik,
ville familien forblitt salmakere, og forsvunnet. Også de Seynes' bestefar,
Emile Hermès' svigersønn, var direktør i familiebedriften. - Jeg kjente ham
godt, sier de Seynes. - Han var en mann jeg ikke bare elsket høyt, men som jeg
også hadde stor respekt for. Han har vært et forbilde for meg hele livet. Han
gjorde det godt som designer, men var aldri stor på det. Han var beskjeden, og
rettferdig og oppmerksom overfor de ansatte. Det var de Seynes' bestefar som
designet den berømte Kelly-vesken i 1935. Den gang het den «Sac à dépêches» og
var laget etter modell av en gammel veske til å bære ridesaler i. Men det var
først etter 1956 salget eksploderte. Da ble prinsesse Grace av Monaco, tidligere
Grace Kelly, avbildet i Life Magazine der hun holdt vesken foran seg for å
skjule at hun var gravid. Snart var vesken verdensberømt. Den eneste vesken som
er mer ettertraktet enn en Kelly-veske forblir likevel en «fucking Birkin»,
vesken som ble til da Jane Birkin møtte Hermès-direktør og Emile Hermès'
svigersønn Jean-Louis Dumas på et fly i 1981 og spurte om han ikke kunne designe
en større og mer sporty versjon av samme veske. I dag går stjerner som Sarah
Jessica Parker, Julia Roberts, Jennifer Lopez og Lindsay Lohan med Birkin-vesker
over armen. Victoria Beckham, som eier Hermès-vesker for nesten femten millioner
kroner, har ti. Og da den korrupsjonsanklagede Martha Stewart dukket opp til
rettssaken sin med en Birkin over armen, satte hun i gang en voldsom debatt i
mediene om hun hadde skadet sin egen sak ved å møte opp med en veske som var det
ultimate symbolet på økonomisk suksess. Guillaume de Seynes, som er nevø av
Jean-Louis Dumas, trekker på skuldrene. - Privatpersoner som har kjøpt en av
våre vesker må få gjøre som de vil med den. Og selv tviler jeg vel på at en jury
i USA ville vite hva en Birkin egentlig er, sier han. Selv foretrekker han sin
trofaste Hermès dokumentmappe, som har vært med ham i mange år. - Den er i
naturlig kalveskinn. Da jeg fikk den, var den sterkt beige, forteller han. - Nå
er den karamellfarget. Den har eldes sammen med meg. 

Det er slik det skal være med Hermès. 

Chelsea festet i Oslo 

Feiret Johann Olav Koss. Bursdagsbarnet: Forloveden Jennifer Lee var blant
gjestene som feiret Johan Olav Koss sin 40-årsdag i natt. Foto: 

Thomas Rasmus Skaug. I all hemmelighet ble presidentdatteren Chelsea Clinton
(28) smuglet inn bakdøra til Johann Olav Koss sin 40-årsdag i går kveld. -
Chelsea er min aller beste venn. Vi møttes da vi studerte i Oxford, og ble kjent
med hverandre der. Det er utrolig hyggelig å ha henne her! stråler Jennifer Lee
(30). Hun er Johann Olav Koss sin kommende hustru. Mens de norske kjendisene
entret lokalet på den røde løperen, ble Chelsea Clinton smuglet inn bakdøra. -
Vi er veldig glad for at hun tok seg tid til å komme, sier Johann Olav Koss
fornøyd. Tale fra Jens Kvelden bød på flere celebre taler, blant annet en
videotale fra Jens Stoltenberg der statsministeren takket Koss for godt
samarbeid, og sa at de begge kunne gjøre mer for å gjøre verden til et bedre
sted. Koss fikk utenriksminister Gahr Støres nye bok i gave av Jens. - Det var
også noen veldig pinlige taler, men de var heldigvis på norsk, så Jennifer og
Chelsea fikk ikke det med seg, sier den jubilerende skøytekongen med et smil.
Blant annet fortalte eks-skøyteløper Geir Karlstad om den gangen Koss gikk
skøyteløp i Nederland og gikk på do hos en dame som bodde i kanalbåt - noe som
ble sendt live på nederlandsk tv. Høy champagnefaktor Det var ikke spart på
kruttet da Ullevaal stadion ble kledd til kjendisfesten: inngangspartiet med den
røde løperen var av en eller annen grunn pyntet i svart og gult -
champagnefaktoren var høy. I pausen gikk gjestene ut på cupfinalegressmatta. -
Norge er helt fantastisk, jeg har vært her mange ganger før, sier Jennifer Lee.
Hun og Koss bor for tida i Toronto, der Koss jobber i Right to play. Lee jobber
i et investeringsselskap. Gifter seg i mai I mai neste år gifter Johann Olav
Koss seg med Jennifer Lee. Bryllupet finner sted i den norske sjømannskirka i
New York. - Det gleder jeg meg veldig til. Det er jo veldig hyggelig at jeg kan
få stiftet en familie, da. Det har jeg ikke klart tidligere, sier Koss til TV 2.
Koss var tidligere gift med Belinda Stronach, og avslører nå at han planlegger
barn med Jennifer Lee. - Nå blir jeg ordentlig voksen. Allikevel er jeg fortsatt
ung, sier Koss til TV 2. 

Gutten som ikke ville være en av gutta Martin Bengtsson (22) var et av Sveriges
største fotballfunn. Stjerne på guttelandslaget. Proff i Inter. 

Hvorfor forsøkte han da å ta sitt eget liv? Hardt: - Vi fikk ikke si hva vi
ville, ikke kle oss som vi ville, uten reaksjoner. Du skulle trykkes ned,
straffes. Og jeg fikk høre at jeg ikke var mann nok. Døde nesten: Martin
Bengtsson forteller om den emosjonelle nøden og fattigdommen en fotballspiller
bærer på. Tomheten og meningsløsheten fikk ham til å prøve å begå selvmord.
Drømmens teater: Han drømte om å spille på Milan og Inters bane San Siro da han
var liten. Drømmen gikk så å si i oppfyllelse. Men marerittet ventet. Drøm:
Martin som 9-åring, i drakta til favorittklubben AC Milan. Virkelighet: Han
endte i Milano. Men i Inter. Liten og stor: Martin prøvespilte både i Chelsea og
Ajax. Her møter han landsmann Zlatan i Ajax. Gryende stjerne: Martins karriere i
Inter ble kort og heftig. Her får han bryne seg på Marco Materazzi i en
internkamp. Ville ta livet av seg: - Her fant de meg. På gulvet der, på mitt
soverom, forteller Martin. Musikk og tekst: - Det var derfor jeg flyttet hit til
Berlin, for å spille inn sangene mine. «I fall down, down, down, into my
Neverland», synger han. - Den eneste gangen jeg tenker på fotball er når jeg to
ganger i året spiller for Sveriges forfatterlandslag i fotball. Der røyker
keeperen pipe før kamp. Herlig. Nytt liv: Han følte seg sjelelig og mentalt
uttørket i fotballen. Det endte nesten i tragedie. Nå har han funnet friheten og
tryggheten, som låtskriver i Berlin. Les mer i Sportmagasinet: 

I dagens utgave kan du lese om Maradona-kirken i Argentina, få Mia Hundvins skrå
spådommer for vintersesongen og møte ikonet Jon Herwig Carlsen. «Da jeg våknet
tirsdag 21. september, var jeg helt rolig. Jeg tok en dusj i åttetida og kledde
på meg. I CD-spilleren spilte jeg David Bowies Reality. Jeg sto foran speilet på
badet med apatisk og stirrende blikk. Det var ingenting igjen i det blikket. Det
var blikket til en mann som hadde blitt en robot. Blikket til et menneske som
ofret sitt følelsesliv, fornektet sin drivkraft til å skape og uttrykke seg. Det
som inntraff denne dagen var i mine øyne en sunn menneskelig handling som
beviste at det lille som var igjen av meg vegret seg mot å forsvinne inn i en
tankeløs tåke der framgang og resultater var det eneste som skulle bety noe. En
drøm om noe som bare handlet om å bli så rik som mulig, få så mye status som
mulig og avslutte karrieren - som en militær - med en medalje rundt halsen.
Denne innsikten hadde drevet meg til å slå av mobilen tre dager tidligere og
forberede min død.» Martin Bengtsson hadde alt. En hel verden. Proff i Inter, en
av verdens største klubber. Han var Sveriges guttelandslagskaptein, en pen gutt,
rik på venner, kalt den nye Wayne Rooney. Han var 17 år. Men denne høsten i
Milano 2004 hadde dagene hans blitt så sorte at han ønsket å ta livet sitt.
«Framfor meg lå de hvasse barberbladene. Jeg tok et dypt åndedrag før jeg
startet, jeg byttet til låt nummer 6, og lukket øynene. Smerten var lik som
smerten jeg fikk da jeg lå nedtrykket på en gjørmet fotballbane og tre
ungdomsskoleelever hadde brukt meg som punchbag. Første sparket kjentes, første
snittet i håndleddet. Siden forsvant smerten, og gled over i en bedøvende
følelse. Tilbake var bare synsinntrykkene, blodet og små sår som åpnet seg langs
håndleddet. Jeg ble trukket forsiktig inn, som offeret i spindelens vev, og til
slutt kjente jeg hvordan sanseinntrykkene fløt sammen. Musikken som strømmet inn
i ørene, bassen som spilte sammen med mine pulserende, blødende håndledd, og jeg
fikk det vanskeligere å feste blikket. Jeg gikk vaklende ut av badet, støttet
meg mot veggen, tok meg inn på mitt rom og falt sammen akkurat innenfor
dørterskelen. Snart er jeg der, tenkte jeg og lo inni meg. Så ble alt svart.»
Det er fire år siden nå. Martin Bengtsson døde ikke. Han bor i Berlin. «Ni är
välkommna för en intervju. Ni kan ta taxi till oranienstrasse 34. Jag sitter pa
ett café där som heter Luzia. Vi går av undergrunnen på Kottbusser Tor,
Kreuzberg, Berlin. I en dyp sofa sitter han. En sped mann. Martin Bengtsson
hilser. Smiler. - Jeg står opp tidlig, går hit som om det er et arbeid, sitter
her og skriver på min roman, som er halvferdig, går hjem, jobber med musikk til
åtte-ni om kvelden, så går jeg ut og treffer kompiser. Jeg har vært her i tre
måneder nå. Jeg har fått ro. Jeg henger med andre forfattere, filmmakere,
teaterfolk. Vi leser opp for hverandre. De kan forstå. Sirener. Ulende,
skjærende, ekle sirener. De overdøver samtalen, vi må stoppe. - Oranienstrasse
er en egen festival, sier Martin. - En smeltedigel av kulturer. Kunstnere,
businessmenn, knarkere, homoer, transvestitter, tyrkere ... Midt i dette bildet
sitter Martin Bengtsson. Øynene hans lever. Ansiktet hans har en alvorlig
grunntone, men plutselig slår han opp i et spesielt smil. Han tar en røyk ut av
Pall Mall-pakka. Han er ikke proff lenger. Ikke engang fotballspiller. Snart
skal han lete fram et bilde på laptopen sin. - Her fant de meg. På gulvet der,
peker han. - Hvorfor gjorde du det, Martin? Han dveler et sekund. For å forstå
Martin Bengtssons historie, må vi gå 15 år tilbake. Han husker dagen han gikk
med sin far og kjøpte et par svarte Diadora fotballsko. Og en fotball. Den
kvelden åndet han inn duften av fotballskoskinn. «Den underbara doften av
sportaffär och syntet.» Han hadde rød trøye, blå shorts på den første IK
Sturehov-treningen. Det viktigste var at man ikke bannet, ikke driblet, at alle
fikk være med «fordi alla er likedana». Flyktningen Muhammed fikk navnet Kalle,
siden det var enklest for alle. Etter hvert sluttet Muhammed, han ville ha sitt
riktige navn. En annen gutt ble sprutet kaldt vann på i dusjen, og forlot laget.
«Igjen ble pojkarna som lo i kapp. Alle unntatt jag.» Martin var en målsnik, sa
de, en sleip liten jævel, en utspekulert dribler. Det var våren 94. Martin var
åtte år. Han satt med sin far. - En dag skal jeg spille fotball i Italia,
akkurat som Marco van Basten. - Det er klart du skal, svarte faren. Snart
kretset hele livet hans rundt proffdrømmen. En kveld i 1995 så han et tv-innslag
om Ajax' akademi. Unggutta levde nesten som fotballproffer. Martin innså at det
ikke holdt med lagtrening. Morgenen etter skisserte han sin plan. På et A5-ark.
Tre timers egentrening hver dag. Pluss styrketrening, 100 situps og 30
armhevinger. Han trente finter på vei til skolen, la inn en time til sammen i
friminuttene, en time etter skolen, og en time etter middag. Han sto i mørket og
sparket ball. Han fant tomme garasjer. Han trente teknikk med en tennisball før
han la seg om kvelden. Hvert sekund telte. Helt nederst på Martins ark sto en
tidsplan. I 14-årsalderen skulle han spille i Allsvenskan, som 16-åring skulle
han være proff i Italia. Martin sitter ved dette kafébordet i Berlin og
forteller at han sluttet å omgås sine venner, at fotballen ble en besettelse for
ham. Det ble vanskeligere og vanskeligere å få kontakt med ham. I 1996 begynte
faren å bli urolig. - Jeg var anorektisk også, jeg dro på toalettet rett etter å
ha spist, for ikke å bli feit. Sykt. Det er usammenhengende minner nå, en dis.
Åra fra han var 9 til 13. Martin fantaserte om at de snakket om ham rundt
kjøkkenbordene. Fantasien ble et hjelpemiddel for ham, for å orke å fortsette.
Han trente nå med tre alderstrinn, han spydde på skolen av utmattelse. «Det var
en avhengighet på lik linje med alkohol, sigaretter eller narkotika. Abstinensen
var den samme, den som ikke bygger på den egentlige lykken eller følelsen av
rusmidlene man tar, men snarere på redselen og angsten som kommer når man ikke
tar den. Jeg var en misbruker på avvenning.» Gjennom parken, Engendammen, duften
av lilla roser. Sola gløtter ned på Martin Bengtsson. Han har hatt på hodet,
oransje T-skjorte, en brukt bestefarsbukse, boots i skinn. - Jeg holder på å
finne nye spor i meg selv. Gjennom musikken og skrivinga. Jeg har funnet en bra
plattform i livet mitt. Det fotballverden har gitt meg, er at jeg klarer å være
utadvendt, jeg kan stå på en scene uten angst, og jeg har en tro på at det går
an å oppfylle drømmer. Jeg dør ikke om jeg ikke klarer det. Det blir ikke verre
i mitt liv. Enn det var. Han husker den dagen landslagledelsen for 15-åringer
skulle lese opp en tropp etter en samling. Martin følte at hans liv hang i en
tynn tråd som når som helst kunne ryke. Han var ikke uttatt. Han sprang ut, la
seg ned på ei grassmatte og gråt som et barn. Men et halvt år seinere landet et
brev i postkassen hans. Det var innkallelsen. Sveriges guttelandslag,
firenasjonersturnering i Portugal. «Da jeg fikk min gule landslagsdrakt i hånda,
kjente jeg meg så lykkelig. » Han spilte seg til fast plass på landslaget,
scoret, vant selvtillit, opplevde sin første pressekonferanse. «å være en del av
det svenske guttelandslaget er 50 prosent fotball og 50 prosent vett- og
etikklære. Halve tiden tilbringer du på fotballbanen, andre halvdel foran en
svart-hvit overheadprojektor der det står hvordan du skal te deg for å bli
elitespiller.» - Først føltes det absurd, men deretter lukket jeg øynene og
fulgte dem. Indoktrinert som vi var. «Akkurat som religionen prøver
fotballbevegelsen å favne om alt, alt som hører et menneske til. Alle timer i
døgnet, alle steg man tar, alle følelser og alle tanker. Det var som en religiøs
reise, med prekner og øvelser i grupper og der målsetningen var å få mennesker
til å synes og tenke likt.» På banen nøt Martin landslaget, det var utrolige
opplevelser for ham. Høsten 2002. Han er 16. Mystiske menn i solbriller hadde
lusket rundt siden han kom med på landslaget. Chelsea er den første klubben som
inviterer ham på prøvespill. Han blir innkvartert på luksushotell i London. På
banen gjør han det bra, scorer mål etter ti minutter i sin første treningskamp.
Et venstreskudd i krysset. Da han kom hjem lå der invitasjon om prøvespill fra
Ajax. Han trodde det var spøk, men det var sant. Oppholdet kulminerte i at han
møtte sin barndoms store idol. Marco van Basten. «De lokale journalistene godtet
seg i dramaturgien. Det unge talentet som tross sin fysiske begrensning, ved
hjelp av teknikken, hadde tatt seg inn fotballens lokale finrom. » I februar
2003 debuterte han for Örebro i Allsvenskan. Han var 16, helt uten respekt
snurret han rundt med motstanderen. Han ga to målgivende. Førstesidene skrek.
Martin har invitert oss hjem. Waldemaarstrasse. Dette huset av tysk mur. Det er
ingen van Basten på veggene her. Men et knippe mørke, store malerier. - Det er
min kjæreste Sofia som har malt. Og der, ei gassmaske som dekor. En nesten tom
Chianti-vin, en enda tommere flaske Rioja, en pakke Wasa knekkebrød, Wellness
Flakes, hans svenske pass, noen Ebba Grön-album. - Jeg har fått både sykkel og
tv av naboen. Han tenner en ny røyk, stiller seg opp ved vinduet ut mot
bakgården med det gigantiske treet. - Kaffe? Kaffetrakteren hans låter som et
fly. Og oppvasken er full. Og senga hans, den halv-oppredde, har ikke føtter,
den står rett på gulvet. - Jeg har 30 låter, skisser til 70. Denne synthen er
god, den gir 2000 lyder. Om jeg vil ha et tolvmanns strykeorkester får jeg det,
om jeg vil ha industrielle trommer får jeg det. Men han griper en hvit el-gitar
nå. Trykker record. Stemmen hans er sjelfull. Det låter fint. «Jag ångrar
ingenting jag nånsin gjort, sväljer stolt Zoloft och Prozac, ser min barndom
flyga bort.» Vi snakker mer om det som var. - Jeg var 16-17 år, jeg oppdaget at
det fantes en verden utenfor fotballen. Jeg hadde satt på The Clash på stereoen
i garderoben en gang. Visste ikke at det med musikk var en oppgave som tilhørte
de eldre gutta. «Narkomusikk», fikk jeg høre. Jeg begynte å bli fysisk dårlig
når jeg steg inn i garderoben. Han klipte hull i sine jeans, fikk hull i øret,
anskaffet dreadlocks. - Jeg ville finne en identitet som skjøre ungdommer er på
jakt etter i den alderen. Da leter jo man etter hvem man er. Jeg ville uttrykke
noe eget. Med klær og musikk. Martin Bengtsson lyttet heller til Kurt Cobain enn
sine lagkamerater. «Men et sted der inne fantes min drøm igjen, som et lite
embryo i mitt hjerte. Drømmen om å bli fotballproff, drømmen om å bevise (...)
at man kunne være fotballspiller og samtidig mene og tenke fritt. » Det var
slutten av oktober 2003 og sesongen skred mot slutten. Hans agent Patrik ringte.
En klubb hadde blitt imponert av landskampene hans. En representant hadde fløyet
til Sverige den formiddagen for å se ham spille. - Hvilken klubb er det? spurte
Martin. - Vil du virkelig vite det? svarte Patrik. - Det er Inter, sa han.
Martin klarte først ikke få fram et ord. - Jeg vet du er Milan-fan. Håper det er
ok, sa agenten og lo. Martin Bengtsson ble Inter-fan i en fei. Han gjorde to mål
i kampen der klubben satt på tribunen. Dagen etter inviterte Inter ham på
prøvespill, først med andrelaget. Han var høy av lykke. I midten av november
fløy han. Han husker de aggressive mopedene, den sure duften av smog, bilene som
tuter etter kvinnene. «i restauranten ble jeg betraktet som en utenomjordisk
skapelse av de andre spillerne da jeg steg inn der med dreadlocks ned til
skuldrene og min revolusjonære klesstil. Ingen Armani, Ingen Gucci.» På banen
åpnet han bra, i en testkamp mot A-laget ga han en målgivende og slo tunnel på
Marco Materazzi. Materazzi slo krokfot på ham. Martin ble kalt Bob Marley, av
rastaflettene. Etter tre dager ringer agenten igjen. - De vil ha deg! Du er
spilleren de har lett etter. «Jeg husker jeg sto i leiligheten min, støtte meg
mot kjøkkenbordet for ikke å falle. Det jeg følte var en slags topp av ulike
følelser: lykke, opprømthet, nervøsitet, sorg, nysgjerrighet, redsel, litt lykke
igjen.» Martin klippet håret, skrev under på en 2,5 års kontrakt med
utviklingslaget. Over 20 000 i måneden etter skatt, og hus der de andre
talentene bodde, før de skaffet egen leilighet. Han sto på Arlanda. «Det er
klart for avgang Milano», ropte de. - Alle disse åra rullet som en revy gjennom
hodet mitt. Alt jeg hadde ofret. Ventetida var over. Morsan gråt. Han klemte om
henne en siste gang før han snudde seg og gikk mot gata. Milano var vakker den
dagen i januar 2004. Han kom til hjemmet for de unge spillerne. Det første han
la merke til var gjerdene og videokameraene. Men villaen var vakker, med røde
roser som vokste under to vinduer som vendte ut mot gata. Han lå i senga si den
kvelden, så i taket, og tenkte: «Oj, nå spiller jeg for Inter.» Dagen etter bar
det til treningsanlegget Appiano. Nede i garderoben duftet han liniment og
Armaniparfyme. Martin fyrer opp en ny røyk. - Å komme til Inter og Italia var
som en nyforelskelse. Det var skitspennende. «Adrenalinet jeg kjente da jeg dro
på meg Interdrakta gjorde at jeg kunne løpe til solnedgangen om det var så.»
Martin driblet, slo farlige innlegg. Gazzetta dello Sport skrøt av ham. Snart
skulle han score sitt første mål. En hel volley. «Det var en fantasisk følelse,
å bli omfavnet av mine nye lagkamerater, høre dem skrike en masse italienske ord
som jeg ikke forsto, se treneren juble ved sidelinjen og rope mitt navn (...) og
høre publikums applaus, se fotografene rette sine objektiver mot meg, høre
avtrykkene av blitsene.» Han hadde aldri vært lykkeligere. Han fikk oppleve
cupfinaler, fikk spille og trene med verdensstjerner, Vieri, Materazzi og
Adriano. Han dro på de eksklusive klubbene på kveldene. Han hadde flust av
penger. I de fasjonable strøkene av Milano lot han pengene rulle. Sko, skjorter,
cd-er, parfymer, jakker, klokker, telefoner. «Shoppingen ga meg kick, en liten
lykkerus, som forsvant ganske fort.» I midten av mars, før han fylte 18, gikk
menisken i kneet av på trening. Det krevde operasjon. - Jeg hadde kommet inn i
hverdagen, men nå måtte rutinene og rytmen brytes. Det skulle ta en måned å
bygge opp kneet igjen. Mens kameratene dro på bortekamp, satt han igjen i huset.
Ensomheten ga ham tid til å reflektere. - Hvem er jeg som menneske når jeg ikke
har fotballsko på føttene? Jeg fant ikke noe svar. Det skremte meg. Jeg hadde
ingenting. Står livet mitt og faller på kneet? Selv shoppingen var blitt
intetsigende for ham. «Det jeg oppdaget skulle på mange måter forandre meg. Jeg
innså at alle dager så like ut. Alle uker, alle måneder. Ansiktene på mine
kamerater så like ut. Det var en tomhet i blikkene som alle prøvde å døyve
gjennom spøk, sjargong og i noen tilfeller ved hjelp av solbriller. Vi så ut som
en gjeng aper, tenkte jeg. Eller i alle fall en gjeng tankeløse zombier». Han
fant glede i fotballen. Men en uro bygde seg opp i ham. Det ble ikke bedre av at
de på spillerhjemmet ikke fikk ha besøk i sesongen. I begynnelsen av august dro
han med laget til sesongoppkjøring i høyden i Østerrike. Den italienske
forsesongen var knallhard, med blodsmakende løpstester. Men han driblet, spøkte,
følte tilhørighet og skjebnefellesskap med gutta igjen. Helt til en kveld hvor
et par av gutta ble tatt på fersken for å røyke marihuana. Tilbake på
spillerhjemmet mot slutten av uka ventet den kollektive straffen. Da han kom inn
etter å ha spist ute en kveld, ropte verten etter ham. «Fra nå holder du deg
her. Du beveger deg ikke utendørs på kvelden.» Reglene skulle skjerpes. Martin
følte seg straffet for noe han ikke hadde med å gjøre. - Vi ble innelåst i
huset, med videokameraer som overvåket oss. Vi ble kjørt til trening, og fraktet
til døra etterpå. Vi måtte ha tillatelse til å forlate huset. Han lå i senga si
og tittet ut gjennom det lille takvinduet. «Jeg hadde begynt å føle meg som en
fange i det som var ment å være mitt hjem. Det pågikk en psykisk krig i hodet
mitt (...) ettersom miljøet sakte kvalte mine følelser og min kreativitet og
istedet forvandlet meg til en robot som gikk på kommando. » Han begynte å holde
seg for seg selv. Låste døra. Forsvant bort i sine egne tanker. Noe sa ham at
han skulle kjøpe en gitar. Og et notehefte. Han begynte å skrive. Rett fra
hjertet, usammenhengende og sort. Mørk e-moll. På sett og vis holdt de
destruktive tekstene ham oppe. Han sank inn i musikken. The Smiths, Bowie,
Dylan. - Jeg fylte opp en større og større del av gulvet med papirer jeg hadde
skrevet på. Jeg fant en glede, noe eget, sier Martin. «Jeg kunne ikke lenger
identifisere meg med de skinnende bilene, jakten på pene modeller og livet som
proff.» Han hadde kjøpt ti par sko den siste måneden. Han innså at han bare
brukte ett par. «Og alle disse bilene som sto parkert på Appiano Gentile var
bare leketøy og en måte å hevde sin mannlighet ved hjelp av noe annet enn
kuken.» Martin hadde fått nye forbilder. «Bowie, personer som aldri kompromisset
med seg selv og som faktisk påvirket. Jeg hadde kompromisset med meg selv i hele
mitt liv, formet meg til en fotballspiller, som var akkurat slik fotballverden
ville ha, i håp om en dag å få makt til å påvirke, og en dag bli tatt på alvor.
Men nå innså jeg at fotballspillere bare ble tatt på alvor av andre
fotballspillere, aldri av en større allmennhet.» I midten av september reiste
han til Finland med landslaget. Landslagssjefen sa at han hadde utviklet seg i
Italia, Martin trodde det var fordi han hadde blitt likegyldig. Under en kamp
hadde han jaget en motspiller over halve banen og taklet ham. Martin holdt på å
renne over. En dag han kom hjem etter trening, var vertinnen rasende på ham. Hun
skrek og bannet. «Du får holde rent på rommet ditt og ikke kaste papir rundt
deg.» Hun truet med at enda en spiller ville bli sendt inn om han ikke skjerpet
seg. Martin gikk opp på rommet. Gulvet var renset for papirer. Han leitet etter
arkene i hylla, i skuffa. Borte. Hun hadde kastet det. Martin ble rasende. - Den
dagen forsvant min tro på at jeg passer inn i den verdenen, sier han. «Det
fantes aldri noe alternativ, konsekvensen av å gi opp sin drøm og den tid jeg
hadde lagt ned på den krevde at jeg tok livet av meg. Å leve med bildet av seg
selv som mislykket, hjemvendt proff framsto som verre enn å være død.» Martin
sitter i sin nye by og ser reprisen av sine tyngste timer. - Det var som en
rituell handling. Jeg redde opp sengen, gjorde min verden rundt meg så klinisk
som de ville ha det. Dere vil få det som dere vil. Men det vil skje uten meg.
Han hadde planlagt selvmordet sitt. - Jeg skar meg med barberbladet i
håndleddet. Én gang, og to ganger. Jeg så blodet renne. Jeg svimlet. Jeg forsto
at jeg ikke kom til å våkne opp igjen. Det fortonet seg som en lettelse. Jeg
husker ... at jeg tar meg inn i soverommet, for å legge meg på sengen. Jeg
kommer aldri så langt, før jeg ramler. David Bowie sang «She'll drive the big
car». Han våknet på sykehuset. Psykiatrisk avdeling. Han kunne høre stemmer. En
ung manns gråt, et skrik, tikking fra ei veggklokke. Tre kvinner i grønne
frakker og en mann med sterkt etterbarberingsvann, sto over ham. - Hva gjør jeg
her? spurte Martin Bengtsson, med sprukken stemme. - Husker du ikke? sier
mannen. Han får panikk, veggene begynner å røre på seg. Rundt ham kan de høre
ham skrike. «Mannen med sprøyten tar et hardt tak rundt armen min, jeg forsøker
å slite meg løs. Så blir alt svart igjen.» Den natta fortalte en pleier hva han
hadde gjort. En kvinne på spillerhjemmet hadde funnet ham livløs på gulvet, med
den ene armen dekket av blod. Hun hadde ringt etter ambulanse. - Øynene mine var
helt ... vidåpne. Borte. Det var ingenting igjen, har jeg fått fortalt. En
vellykket fotballspiller i Inter skjærer seg opp. Det var utenkelig. De
undersøkte om jeg kunne fått epileptisk anfall, falt og slått meg på
sengekanten. Martin rister på hodet. Vi tenker på Abdon Porte,
landslagsspilleren fra Uruguay, den eneste fotballspilleren vi kjenner som har
tatt sitt liv. Han var elsket, men lykkestjernen hans sluknet. Satt ut av laget.
Publikum vendte seg mot ham. En kveld i 1918 tok han seg inn på lagets arena. De
fant ham om morgenen, i midtsirkelen. I den ene hånda hadde han revolveren, i
den andre et brev. Martin Bengtsson døde ikke. På sykehuset fikk han oppnevnt
psykolog: - Hun kom inn. «Hva faen har du gjort? Er du dum i hodet? Du har alt
du kan ønske deg. Modeller du kan ligge med, fet bil, penger du kan kjøpe for,
du spiller på Inter.» - Da måtte jeg si: «Denne syke fotballverden betyr
ingenting for meg. Jeg vil heller dø enn å være her. Jeg lever i et fengsel.» Da
trodde de i hvert fall at jeg var syk! Så fikk jeg en sprøyte til og sovna
igjen. Han smiler. Hans mor kom ned og hentet ham. De fløy hjem. - Jeg hadde
bygd mitt liv på fotballen. Drømmen min sluttet der, på et sykehus i Milano. Jeg
har laget en sang om det jeg opplevde i Italia, sier han. Han spør om vi vil
høre. Han trykker på record. Den sarte vokalen fyller rommet. Han synger om
demonene på rom 62. «Have you seen the walls in a mental hospital, when the
night comes, and you're screaming yourself to sleep, and have you felt the pain
from the razorblade, when it gets through, and your blood dripping to the
ground.» Så kommer han til refrenget. «I've been trying so hard today, to get my
feet on the road again.» - Jeg har tenkt på noe, sier Martin siden. - Hvem var
syke? De eller meg? Jeg hadde rett til å skrive tekster, til å gå ut og kjøpe
melk eller handle plater. Man blir sjelelig syk om man ikke får uttrykke seg. Nå
er jeg frisk fordi jeg får lettet på trykket. Han husker tida etter Italia som
kanskje den verste i sitt liv. - Det var et helvete. Skammen. Jeg hadde forsøkt
å ta livet mitt. Kommet hjem med halen mellom beina, med svak psyke.
Fotballspilleren skal ikke være svak. Jeg holdt meg inne, var redd for å møte
folk. «Hvorfor, Martin? Du forlater Inter! Har du blitt knullet i ræva?» spurte
noen. Jeg dro til Göteborg, til min venn Erika. Hun bor 50 meter fra Nya Ullevi.
Jeg lå der og hørte på jubelen fra kampene. Jeg var på bunnen. Han innså at han
trengte terapi. - Jeg kan takke psykologen min for at jeg lever i dag. Hun hjalp
meg til å forstå hva som hadde skjedd. Jeg gikk i bunnen, en hel barndom. Og så
tok jeg livet av en del av trenerne mine i drømmehypnose. Ja, jeg myrdet dem.
Stakk dem. Det var jo en symbolsk handling. Jeg måtte gjøre det for å bli hel
som menneske, sa hun. Han smiler. - Det høres sykt ut, jeg vet. Han går bort i
vinduet, fyrer opp en ny røyk, ser stille ut på treet i bakgården. - Jeg har
skrevet en tekst om det. Tida etter at jeg hadde våget meg ut igjen. Jeg tok
toget til Oslo, der noen av mine venner bodde. Jeg gikk opp Karl Johan, til
Munkedamsveien. Møtte mine beste, og tenkte: Jeg har folk som bryr seg om meg.
Så brast jeg. «Han grät sina första tårar på Oslo central. Just när tågen hade
slutat dåna var det allt som fanns kvar.» Martin kjente at det fortsatt kriblet
i føttene. - Jeg ville gi fotballen et forsøk til. Jeg startet på Örebro, på
andrelaget der. Da det begynte å gå bra, og avisene skrev «Se! Nå er han
tilbake!» da tenkte jeg: Denne reisen vil jeg ikke gjøre en gang til. Jeg satt i
garderoben etter en kamp, jeg hadde scoret to mål, men det gjorde meg ikke glad.
Den kvelden samlet han foreldrene i stua. «Pappa og mamma, jeg har sluttet med
fotball.» - Jeg sa til pappa: «Jeg vil gjøre ting du har gjort, skrive, skape,
produsere.» Det var en lettelse. Jeg begynte å gråte, slik man gjør når en tung
byrde slipper fra brystet. Det var gledestårer, og litt sorg. Fotballen var som
et kjært barn for meg. Jeg forlot en stor del av livet mitt den dagen. - Men,
sier Martin, det var viktig å skjære det rett av. Over. Jeg kan aldri trappe
ned, spille i lavere divisjoner. Han spilte sesongen ut. Da han etter siste kamp
forklarte at han skulle legge opp, kom det som et sjokk for alle. - Jeg husker
treneren min felte en tåre. Da han pakket sine saker ut av garderoben ble Martin
grepet av en rar følelse. Han ser det for seg som en sort-hvitt-film. «Det var
nesten som jeg trodde jeg kunne fly. Følelsen som jeg nesten i hele mitt liv
hadde søkt etter, var der. Da jeg med et barns naive øyne vandret ut av
garderoben, ut i den riktige verden utenfor fotballverdens firkantede
krittlinjer. Ut i friheten. Mens jeg ruslet hjem tenkte jeg på den hunden jeg så
utenfor vinduet på sykehuset i Milano, hunden som vegret seg mot å bli satt bånd
på. Jeg lo for meg selv. Hvorfor skulle man bli satt bånd på om man har en hel
park å springe rundt i?» Han begynte å selge plater, ble journalist, laget
web-tv. Dessuten begynte han på boka om sin historie. Han dro til Öland. For å
fullføre «I Skuggan av San Siro, från proffsdröm till mardröm». - Det var mye
rykter om hva som hadde skjedd meg. Jeg ville sette ord på det. Jeg ville gi et
innblikk i en verden folk ikke kjenner. Da jeg hadde skrevet siste linja, gikk
jeg en tur i natta, gjennom skogen, satte meg ned på en benk på stranda. Der tok
vi farvel. Fotballen og jeg. Jeg tok tilbake makta over meg selv. Nå holder han
foredrag om innholdet i boka, som har vakt stor oppsikt i Sverige. - Jeg har
snakket til psykologer, advokater, eldre, spillere. Jeg har hørt fra alle, minus
det svenske fotballforbundet. Ikke det at boka mi skal være en fasit, men den
kan være underlag for å diskutere. Det går spillere rundt på det svenske
U-landslaget i dag, det vet jeg, som tenker de tankene jeg tenkte. Jeg får mail
fra dem. Forholdene er sikkert like i Norge. Bengtsson vil menneskeliggjøre
fotballen. - Og hva er det å være menneskelig? spør han fra sin leilighet i
Berlin. - Jo. Skuffet. Nysgjerrig. Sint. Dum. Emosjonell. Nedstemt. Vennlig.
Utrivelig. Trøtt. Som fotballspiller skal du ikke vise slikt. Du skal stenge av
den verden, du behøver ikke være menneske som fotballspiller. Tragisk nok er det
mange sterke individer som forsvinner. Fotball er for alle, sier de så fint i
Sverige. Virkeligheten er ikke slik. - Dette er budskapet mitt, sier han. - Du
skal ikke være redd for å forandre retning. Slepp det! - Har du noen venner
igjen i fotballen? Han tenker. - Jo, jeg har én ... Emil Johansson, en back i
Hammarby. Jeg var også på besøk hos en kompis i FC Köbenhavn. Da jeg så noen på
trening der bli stilt opp med rumpene bare, for å skulle bli skutt på, minnet
det meg om hvorfor jeg hadde sluttet. Martin smiler. Vi spør ham om hva han
tenker om Zlatans suksess i Inter, og hans 110 millioner i året. - Han har
sikkert råd til å kjøpe de skivene han vil. Men jeg er ikke interessert i
pengene hans. Han tar på ei jakke, slukker lyset, går ned trappa, ned
Waldemaarstrasse, ned Adalberstrasse. - Mitt liv skal til og med bli teater nå.
Sprøtt. Han forteller om menneskene han har møtt i Berlin, som fyller ham med ny
inspirasjon. - Karen som jobbet på Wall Street før han hadde møtt veggen og
kommet til Berlin for å få skikk på livet sitt. En vietnamveteran, og en
ballerina som har danset i Moskvaballetten. Og de eneggede tvillingene som
snakker i synk. Han snakker om sin helt Joakim Thåstrøm, den svenske
låtskriveren og artisten. - Thåstrøm kompromisser ikke. Har du hørt sangen «Kaos
passageraren»? Jeg er rørt av den teksten. Den sier noe om at det er ok å være
dum og rar. Man behøver ikke være bra. Der borte, mens vi sitter på
restauranten, kjører en bilist på en syklist. Syklisten reiser seg. Ingen dør.
Nede i sin tredje øl, sier Martin: - Det er sykt å tenke på at jeg har spilt
fotball. Jeg trives bedre nå, når jeg ikke spiller. Jeg er tilfreds for første
gang i mitt liv. Men av og til kommer minnene om Milano til ham. Martin
Bengtsson spiller denne siste sangen for oss, det er fire år siden han nesten
døde. 

Går hardt ut mot «SingStar» 

Microsoft prøver seg med «Lips» på Xbox 360. Spillåt: 

Her kan du se Morten Harket synger «Take On Me» i Xbox 360-syngespillet «Lips».
Playstation har i mange år hatt stor suksess med «Singstar»-serien. Det er
derfor ikke så rart at Microsoft nå tar etter med «Lips», et syngespill som
forsøker å gjøre alt det konkurrenten gjør - og litt til. «Lips» lykkes også i å
gjenskape suksessoppskriften til «Singstar», rett og slett ved å blåkopiere
kjerneopplevelsen. Også her står du foran tv-en og synger med på teksten til
låtene som avspilles med video. Du bedømmes etter hvor godt du klarer å følge
toneleiet, men i «Lips» får du også poeng for å riste på de trådløse mikrofonene
i takt med musikken. Du kan variere hvilke rytmeinstrumenter som skal gjelde, og
belønnes med poeng og blinkende lys i mikrofonen. Ikke bare er «Lips» tett
knyttet opp mot nettet, slik at du kan laste ned nye sanger som slippes av
Microsoft, men du kan også importere din egen musikk. Enten det er fra en cd, en
mp3-spiller eller fra datamaskinen via en nettverkstilkobling, kan du enkelt få
flere tusen sanger rett inn i spillet. Ulempen med dette er at det ikke kommer
tekst opp på skjermen, men hvis mange nok rapporterer at de har lagt inn en
sang, kan teksten dukke opp som en oppdatering seinere. «Lips» både ser og høres
bra ut - og gitt at Microsoft klarer å følge opp med oppdateringer og stadig
nytt innhold, trenger ikke Xbox 360-eiere lenger være misunnelige på
«Singstar»-festene. 

Dette produktet har drept 34 småbarn 

Mattilsynet i Nigeria har funnet dødelig giftstoff i babyprodukt. Produktet «My
Pikin» skal lette den til tider smertefulle fremveksten av en babys første
tenner. Produktet har til nå tatt livet av minst 34 småbarn bare den siste
måneden. Ødelegger nyrene Al Jazeera videreformidler informasjon fra det det
nigerianske mattilsynet NAFDAC, som opplyser at «My Pikin» inneholder
giftstoffer som ødelegger nyrene til de små barna. Produktet inneholder også
Paracetamol, som er det samme stoffet som finnes i de sedvanlige
Paracet-tablettene her til lands. Dette er det dog ikke forbundet noen risiko
med. Diaré, feber, omgangssyke og problemer med vannlating blir oppgitt som
symptomer på at giften har slått inn. NAFDAC undersøker nå lignende produkter,
for å se om det er en tilsvarende risiko forbundet med disse. Rask effekt Dora
Akunyili, leder ved tilsynet, forteller at livet til de små ikke sto til å
redde. Til tross for dialysebehandling på sykehus var slaget tapt. Giftstoffet i
det tilsynelatende harmløse produktet hadde påvirket nyrene så hurtig at
førstehjelp ikke hadde noen effekt. Nettstedet AllAfrica.com opplyser at en
person er pågrepet, mistenkt for å ha distribuert det livsfarlige produktet.
NAFDAC undersøker nå lignende produkter, for å se om det er en tilsvarende
risiko forbundet med disse. Nigeriansk politi jakter nå hovedimportøren av
giftstoffet diethylene glycol. Myndighetene frykter at dødstallene vil stige,
grunnet et spinkelt utbygd og dårlig utrustet helsevesen. 

Fem slag unna PGA-tour 

Henrik Bjørnstad feilet på sisterunden. Henrik Bjørnstad falt ned til 52.-plass
etter mandagens avsluttende runde i den siste kvalifiseringen til PGA-touren.
Han endte på 13 slag under par totalt, men måtte ha gått totalt på 18 slag under
par for å kunne tatt seg inn blant de 25 beste som er kvalifisert til neste års
PGA-tour. Bjørnstad må nok en sesong spille på PGAs B-tour. Han åpnet den
viktige finalerunden mandag på en dårlig måte. En bogey på det første hull satte
dessverre standarden for runden. Han klarte aldri å komme på offensiven og slet
med å klare par på hullene. På den samme banen for to dager siden gikk han på 66
slag. Når ble det bare 72 og par på runden. Han var tilbake på par med en birdie
på hull fire, mens på hull seks måtte han tåle en ny bogey. Etter hull elleve
var han igjen på par etter dagens annen birdie, men dessverre var det blitt for
langt fram til 25.-plassen, og for få hull igjen å spille for nordmannen. 

- Kommer som kallet for actiontørste PS3-eiere 

«Resistance 2». Mer krig: 

I dette intervjuet med Insomniac-sjef Ted Price forteller han mer om «Resistance
2». Da det første «Resistance»-spillet kom rundt lanseringen av PlayStation 3,
fikk vi oppleve hvor ille det hadde vært om nazistene ble byttet ut med
blodtørstige utenomjordiske under den andre verdenskrig. Bevæpnet med kjipe
virus, enorme beist og hypermoderne våpen, hadde ikke menneskene stort å stille
opp med i kampen om jorda. Rent bortsett fra hovedpersonen Nathan Hale, som sto
imot til den siste, bitre slutt. Selv han hadde ikke noe å stille opp med mot
utysket, som i oppfølgeren peker seg ut et nytt mål på veien mot
verdensherredømme: USA. Fra den første utendørsscenen på amerkansk jord, der vi
får se skremmende store romskip sveve over Golden Gate-brua i San Francisco,
skal turen gå videre gjennom velkjente amerikanske landemerker og byer. Felles
for dem alle er at de er blitt slagmarker for en nær umulig krig, men det
hindrer deg ikke i å stoppe opp for å nyte utsikten i det som må være et av de
flotteste PS3-spillene hittil utgitt. I denne omgang vil du merke at motstanden
er blitt betraktelig sterkere siden sist. Til alt hell er du prisgitt et tungt,
godt og variert arsenale som lar deg slå tilbake mot angriperne med samme mynt -
her får du også god bruk for den utenomjordiske våpenteknologien. Selv om du
bare kan bære med deg to våpen til enhver tid er utvalget og tilgjengeligheten
så bra at du neppe får tid til å savne noe. Det fantes noen dødpunkter i det
første «Resistance»-spillet, men dette er noe utviklerne Insomniac har lært av
og rettet opp i oppfølgeren. Det er mange dødsfall, men svært på dødpunkter - og
selv om enspillerdelen finner opp kruttet på nytt, skrus gamle og godt utprøvede
konvensjoner opp til elleve. Innovasjonen finner du i stedet i flerspillerdelen,
som lar opptil 60 spillere gyve løs mot hverandre online. Det høres ut som et
kaotisk velde, men takket være en snedig oppdelingsløsning er grupper av
spillere opptatt med forskjellige mål innenfor samme brett - det lille jeg har
fått prøvd ser ut til fungere helt fint. Mer interessant er kanskje
samspillmodusen der opptil åtte stykker kan spille historieoppdrag som går
parallelt ved siden av det Nathan Hale opplever i hovedhistorien. «Resistance 2»
er jevnt over en imponerende og involverende opplevelse, som kommer som kallet
for actiontørste PlayStation 3-eiere. 

Nei, nei, nei, Nintendo! 

Ulyder i «Wii Music». Nintendo har gjort mye bra siden lanseringen av Wii, og
med det fått med seg et publikum som ikke tidligere var like interesserte av
spill. Baksiden av den medaljen er at de som tidligere var svært lidenskapelige
Nintendo-fans nå må se seg avspist med spill som knapt lenger kan defineres som
spill. Med «Wii Music» er vi kommet til et punkt at jeg føler at nok snart må
være nok. Her har du i all enkelhet et spill, om man kan kalle det dét, som lar
deg spille over seksti instrumenter med enkle grep. Høres forlokkende ut? Vel,
det gjør ikke lenger det når du får høre hvordan spillet høres ut. Ettersom du
ikke har noe presis måte å spille instrumentene på, handler det hele om å mime
via vilkårlig knappetrykking og veiving med Wii-kontrollerne. Du kan spille
etter et slags notesystem for å holde takten, men det hele kan kort oppsummeres
i ett ord: Tilfeldig. Forresten, stryk det - det kan oppsummeres i to ord:
Tilfeldig og fryktelig. Der du og noen kompiser jammer i vei, er det nesten
utålelig å lytte på det som kommer ut fra høyttalerne. Det er nær umulig å være
samspilte, og når den tegneserieaktige Mii-grafikken ledsages av midibasert
tullelyd og dølle låter, blir det bare vondt. Tenk at «Mario»-skaper Shigeru
Miyamoto står bak dette. Nei, gi heller barna ekte liksominstrumenter, som de du
finner i «Guitar Hero». 

Dumpa Boris Becker via SMS 

Forloveden sendte meldingen fem ganger for å gni det inn. Boris Becker er
forlatt av sin forlovede. Beskjeden fikk han i en tekstmelding. Den 40 år gamle
tennisstjerna sier han følte seg trampet på sin sjel da han mottok den vonde
meldingen fra forloveden Sandy Meyer-Wölden. - Fredag kveld, den 31. oktober,
fikk jeg plutselig en SMS fra Sandy hvor hun skrev at det var over. For å vise
hvor alvorlig hun mente det, sendte hun meg den samme meldingen fem ganger, sier
Becker til avisa Bild. Becker ble verdensberømt da han vant
Wimbledon-turneringen som 17-åring i 1985. I dag tjener han til livets opphold
som pokerspiller. 

Bånn gass i nye «Need for Speed» 

Politiet ligger heldigvis på hjul. Det er blitt en slags tradisjon å brenne bort
litt av førjulsstresset med den årlige «Need for Speed»-utgivelsen. Dessverre
var fjorårets «Need for Speed: ProStreet» like spillbart som et overkjørt
kadaver i veikanten - så råttent var det faktisk at sjefen for EA måtte innrømme
at det slett ikke var bra, og lovet bot og bedring. Resultatet er «Need for
Speed: Undercover», og jaggu venter det både bøter og forbedringer, akkurat som
lovet. Glem fjorårets klamme, feilslåtte realismejag. «Need for Speed:
Undercover» plukker opp tråden fra «Underground» og «Most Wanted». Det betyr at
du igjen har et stort, åpent bylandskap å boltre deg i, og onkel politi er
tilbake og mer aggressive enn noensinne. Du kan raskt hoppe til de forskjellige
billøpene ved hjelp av kartet, og du blir belønnet med penger, biler og
skjerpede kjøreegenskaper. Som vanlig kan du sminke og mekke på din utvalgte bil
akkurat som det passer deg. Tilbake er også filmsekvensene med ekte
skuespillere, og som vanlig er de like harry som de er velproduserte. De gjør
jobben med å gi spillet en atmosfære av b-filmkvalitet som er uhyre passende.
Historien er igjen en blåkopi av «The Fast and the Furious», men det fungerer
bra, slik det som regel gjør i disse spillene. Har du spilt tidligere «Need for
Speed»-spill, vil du kjenne deg godt igjen - jeg savner det lille ekstra som
kunne gjort «Undercover» mer unikt. Men den smålugubre stemningen og kaotiske
kjøringen er tilbake slik jeg liker den, og da kan jeg si meg godt fornøyd med
årets utgave. Bånn gass! 

Med døden i hælene Justin Fashanu er den eneste profesjonelle fotballspilleren i
verden som har stått fram som homofil. 

Det ble hans bane. Årets mål 1980: Talentfulle Justin Fashanu ble ettertraktet
etter blant annet å ha scoret dette supermålet mot Liverpool i 1980. Fæl sang:
Ipswich-fansen, rivalene til Fashanus gamle klubb Norwich, synger den lite
hyggelige supportersangen «He's gay, he's dead, he's hanging in the shed,
Fashanu, Fashanu». Åstedet: I denne garasjen på Londons østkant tok Justin
Fashanu livet sitt. Han ble 37 år gammel. Venn: Peter Tatchell, nå
parlamentskandidat for The Green Party, var en av Fashanus beste venner. - Det
var homofobien som knuste livet og karrieren hans, mener han. Homofil pionér:
Etter å ha kommet ut som homofil i 1990, som tidenes første proffspiller i
fotball, ble han utstøtt både av fotballkolleger og det svarte miljøet.
Eksentrisk: Etter å ha scoret Goal of the Season mot Liverpool i 1980 og 19 mål
på 40 kamper for Norwich, ble Justin den nest dyreste spilleren i Storbritannia,
kun 19 år gammel. Han var en type som serverte kommentarer om klassisk musikk
til de seriøse avisene, og sladder til tabloidene. Tre løver på brystet: Fashanu
fikk junior-, U21- og -B-landskamper for England. Kampanje: The Justin Campaign
er startet av menneskerettighets-aktivister for å få fotballmyndighetene i
England til å anerkjenne lørdag 2. mai, datoen Justin døde, som Justin Fashanu
Day, som en protest mot homofobien i fotballen. De ønsker et minutts stillhet og
at spillere skal bære sørgebånd. Hjemme: I denne kirken på hjemstedet Shropham
var Justin den eneste svarte gutten i det lokale koret. Les mer i
Sportmagasinet: 

I dagens utgave kan du i tillegg til historien om Justin Fashanu møte Norges
tøffeste fridykkerjente, være med Petter Solberg til Japan og lese om Nicholas
Anelkas trøblete vei til toppen. Vi står på stedet hvor han endte livet sitt.
Morgendisen henger over Shoreditch. Londonerne haster til arbeidet, til et liv
som sikkert er stabilt eller kanskje ikke. Tenker de noen gang på Justin
Fashanu, disse menneskene? Funderer de noen gang på hvordan han hadde det,
innerst inne? Vi gløtter over gata. Der ligger «Chariot's, The UKs largest and
friendliest gay men sauna». En mann kommer ut, nydusjet. Justin tilbrakte de
siste timene av sitt liv her. Lørdag 2. mai 1998. Han satt i et av de 50 rommene
der inne, i en av jacuzziene, så i dampbadet, og til sist i saunaen. Han dusjet,
barberte seg og pyntet seg i sine fineste designklær. Han virket så
bekymringsløs. Det var det som var så underlig, sa de. See you soon, lads,
vinket han. Han gikk så over gata, et par hundre meter. Han må ha brutt seg inn
i den garasjen. Om morgenen, søndag 3. mai, ble han funnet hengende fra
takbjelken i en elektrisk ledning ved siden av en haug av bildekk. Vi står her,
på dette åstedet, og tenker på hvordan det kunne gå så galt av sted med Englands
største fotballfunn. Mange år tidligere. Han var bare 19. På vei mot stjernene.
Han kjørte sin skinnende røde sportsbil opp hovedgata i den sovende byen
Norwich. Byen hadde gjort ham til sin helt. Han var lykkelig. Hvorfor skulle han
ikke være det? BBC hadde til og med kommet hjem til ham for å overrekke trofeet
Goal of the Season. Det var et ikonisk mål. Hans berømmelse var nesten sikret
til evig tid. Februar 1980. Han mottok ballen på høyresiden av Liverpools
straffefelt, vendte og banket av gårde et skudd med venstra som bare steg og
steg. På sin reise suste den forbi Alan Hansens øre, like forbi keeperens
utstrakte hender. Han spilte seg til plass på juniorlandslaget til England, så
til U21, og B-landslaget. Fashanu, høy, sterk og utsøkt med ballen, var attpåtil
velartikulert og sjarmerende. Han fant sin plutselige celebritetsstatus både
smigrende og stressende. Justin skal bli den nest dyreste britiske
fotballspilleren, den første svarte spilleren som sprenger grensa på én million
pund i overgangssum. Mange klubber har vært ute etter ham, men i august 1981
løper Fashanu ut som nummer 9 på Nottingham Forests City Ground. Forventningene
er enorme. Ikke bare skal han score mål, han skal være et svart forbilde. Men de
neste månedene skal fortone seg som et mareritt. På den tida er Fashanu i et
heterofilt forhold, men han har ikke vært i Nottingham lenge før han blir
trukket mot byens homsescene. Manager Brian Clough blir satt ut av ryktene.
Clough skyr homoseksuelle. Foran en trening finner denne krysseksaminasjonen
sted i garderoben til Forest: - Justin, hvor går du når du vil ha brød? spør
Clough. - Til et bakeri, boss, svarer Fashanu. - Hvor går du hvis du vil ha et
stykke kjøtt? spør manageren igjen. - Til et slakteri, svarer Fashanu. - Så
hvorfor fortsetter du å gå du på de helvetes homseklubbene? freser manageren. Vi
møter Peter Tatchell, en av Justins nærmeste venner den tida, en kjent homofil,
politiker og menneskerettighets-forkjemper i England. Vi rusler gjennom
London-mørket. Da vi setter oss, forteller Tatchell om da han møtte Fashanu for
første gang, på homsenattklubben Heaven i 1981. - Jeg visste først ikke engang
hvem han var. Noen uker seinere skjønte jeg. Fotballspilleren. Han var veldig
intelligent, du kunne ha en samtale med ham om nesten alt. Og han lyste opp
ethvert rom med sitt smil. Han fikk folk til å føle seg vel. Da vi ble venner,
var han bare 20 og i fasen hvor han startet å innse at han var homofil. Justin
hadde veldig vanskelig for å akseptere sin seksuelle legning, men gjennom
samtalene våre begynte han å åpne seg opp. Seine kvelder satt Fashanu på sitt
hotell i Nottingham og ringte Tatchell. - Det gikk mye på problemene han hadde
med Brian Clough. Som mobbet ham. Ved enkelte anledninger ganske grovt. «Homo!
Jeg hørte du var på soperklubb i går kveld?" Ting som det. Noen ganger foran
alle, andre ganger privat. Selv om Justin på utsida fliret, gjorde Cloughs hån
ham vondt. Han dro ned Justins selvtillit og konsentrasjon og hadde en enormt
dårlig innvirkning på hans prestasjon. Han sa det flere ganger: "Clough
respekterer meg ikke". Tatchell rister på hodet. - Han kom som millionspiller,
det var så mye håp investert i ham. Men herregud, du kan ikke være fokusert
under et slikt enormt press. Clough fortalte The Observer i 2003: «Jeg betalte
tolv millioner spenn for ham. Han klarte ikke å score mål og var en smule
tvilsom utenfor banen.» I sin biografi sier Clough: «At han ikke skulle få leve
ut sin seksualitet hos oss var som å stenge ute et barn fra en godtebutikk.
Justin Fashanu var et håpløst "misfit".» Peter Tachell så Justin slå sprekker. -
Selv om det var en risiko for å bli eksponert, gjorde det ikke Justin noe å gå
ut med meg på klubber, familiesammenkomster og høyt profilerte begivenheter. Det
var som om han ønsket å bli outa for å gjøre slutt på presset om fulgte med
dobbeltlivet. Han sa: «Det er opplagt hvorfor jeg kommer hit med deg, Alle vet
at jeg er homofil nå. Det er ok". I 1982 vurderte Justin seriøst å komme ut. -
Jeg mente han burde vente til han hadde løst floken med Clough og fått karrieren
tilbake på rett kjøl. Jeg ville forsikre meg om at han var sikker nok til å
takle det. Håpet var at hans målteft skulle bli bedre, slik at Clough skulle gå
bort fra skepsisen til hans seksualitet. Dit kom han aldri. Cloughs ufinheter
påvirket ham slik at det ødela spillet hans ytterligere. Han var fanget i en
nedadgående spiral. Forholdet gikk fra vondt til verre. En morgen suspenderte
Clough Fashanu fra Forests trening. Fashanu nektet å forlate treninga og Clough
fikk nok. Han sendte bud på politiet, som kom og eskortere spilleren bort.
Fallet hadde begynt. Han stoppet på 32 kamper og fattige tre mål i Forest. Før
Brian Clough døde, innrømmet manageren at reaksjonen mot Fashanu var noe han
angret mest på i sin karriere. Tatchell har registrert det. - Der var øyeblikk
Justin følte seg, som han sa "forferdelig, nesten suicidalt ensom". Han var
ganske uberegnelig, ikke en helgen, men kan bare fullt ut forstås i en slik
kontekst - en potensielt gigantisk fotballkarriere ble ruinert, i hovedsak av
homofobi. - Du mener det er hovedgrunnen? - Ja. Det var homofobien som
definitivt knuste karrieren og livet til Justin Fashanu. Det var kulminasjonen
av et liv med nederlag. Han hadde fått sin del av avvisninger, fra fødselen av,
gitt opp av sine foreldre og plassert i fosterhjem, rasismen på banen, folk
laget apelyder og kastet bananer på ham. Han var desperat etter emosjonelle
bekreftelser og vendte seg til dem jeg så som fundamentalt kristne. Som ser på
homoseksualitet som en fryktelig synd. Han ble ulykkelig rundt sin legning. Han
hadde bytta ut trakasseringa i fotball med trusselen om å bli brent i helvete av
fordømmelse. Det topper seg for folk. - Justin innledet desperate forhold til
kvinner. Mens han gikk ut og sa han levde i kristent sølibat, endte han opp med
å ty til hemmelig homsesex. Det gjorde det umulig for ham å ha varige forhold.
Hjelpeløs hoppet Fashanu på den ene redningsflåten etter den andre. Etter å ha
blitt sparket av Clough, kjøpte Notts County ham, den gang også i toppserien. To
år etter at han kom for tolv millioner kroner, var prisen 1,5 millioner. Hans
ineffektivitet var den samme. Ting ble verre med en kneskade som aldri ville
leges. 17 klubber på like mange år. En broket karriere. Fra Brighton i 1985, via
Manchester City, West Ham, Leyton Orient og Newcastle. Justinus Soni «Justin»
Fashanus liv hadde aldri vært problemfritt. Bortimot fra dagen han ble født til
verden, 20. februar 1961, en søndag hvor tåka lå så tett over London at ferja
over The Thames var innstilt. Foreldrene hans hadde kommet til England fra
Nigeria. Etter å ha flyttet mellom semi-slumområder i Øst-London, forlot de
hverandre i 1964. De satte bort omsorgen av Justin og broren John til en
barnevernsorganisasjon. Brødrene ble deretter fostret opp av en
middelklassefamilie i Norfolk. Vi kjører oppover A11, tar av ned en smal
landevei, så inn på en dødsens øde vei, som leder oss til landsbyen Shropham.
Det var hit Justin kom da han var fem. Det bor 380 mennesker her. Skolen,
samfunnshuset og butikken er nedlagt. Vi går over det våte gresset, hører
fuglene som flyr over kirken og vi kan se Justins barndom framfor oss. Opp
Church Road. Over marken der bodde han. I Low Road. Vi stopper. Skimter Justin
barndomshjem gjennom en glipe i hekken. Det var hit asken etter kremasjonen ble
fraktet. Han levde et nokså bortskjemt liv her, i en to etasjers villa bak
kristtorn og massive hekker. Fosterforeldrene øste luksus på guttene sine. Mora
Betty spilte kirkeorgel i den lokale kirka, hvor Justin var det svarte fjeset i
koret. Selv om moren Pearl kom på besøk nå og da, var der ingen andre svarte
mennesker enn broren i mils omkrets. Naboer sier at både Justin og John var
forvirret. Justin skal til og med åpent ha tryglet om å bli hvit. Ifølge Betty
og Alfs sønn Edward, 15 år eldre enn Fashanu, hadde Justin de «mest traumatiske
mareritt». Han satte seg opp i senga i søvne og slo, som om han skulle kjempet
ned inntrengere. Da han var 15 eller 16, slo han gjennom soveromsvinduet sitt og
sendte knust glass ned på plenen. Noe liknende skjedde i voksen alder, ifølge
Cloughs biografi: Nottingham Forest bodde på et spansk hotell og lagkameratene
våknet klokka to på natta «av en lyd som liknet et pistolskudd fra Justins
hotellrom. Døra hadde et digert hull rett gjennom midten. Fashanu hadde hatt et
mareritt» skriver Clough. Vi ringer Einar Aas, Norges første engelske
fotballproff, som spilte sammen med Justin i Forest. - Jeg debuterte faktisk mot
ham, en svær elg av en spiss, da han spilte for Norwich. Noen måneder seinere
var vi lagkamerater. Han var meget profilert, den dyreste spilleren vår. Han var
veldig hyggelig, en skøyer som pratet med alle. Det er riktig at det gikk rykter
som Clough ikke likte. Jeg har ikke lyst å kommentere det i detalj. Men det var
ikke bare Justin som fikk høre det av Clough. Jeg tror ikke han drev noen
forfølgelse av Justin. Når det er sagt, var det sikkert ikke lett for ham. Ingen
visste hva som rørte seg på innsida hos ham. Han gikk heller aldri ut med sin
legning. Selv hadde jeg ikke snøring. Jeg ble veldig lei meg da jeg hørte hva
som hadde skjedd. Selv om han ikke var lenge i Forest. Det kan skyldes at han
ikke hadde tillit hos Clough. Nå er de dessverre begge borte. De får gjøre opp
et annet sted, sier Aas. Vi kjører opp til The Gym Amazon på Hargham Road. En
kvinne henter en mann som kjente Justin. Han vil helst forbli anonym. - Justin
startet å bokse som ungdom, han var en atlet. Men det ble fotballen. Han hadde
det tilsynelatende bra her, men gudene vet hva som rørte seg inni ham. Og det
som kom siden ... Justin kunne vært spiss for England. Alle vet det. Nei, det er
bare tragisk det som skjedde. Mrs. Barnard hos den lokale slakteren sier:
Fosterforeldrene er døde nå. Både Justin og broren John kom ofte på besøk etter
at de flyttet ut. Her kunne de få fred. I 1990 var Justin syk av homofobien. Han
var angivelig oppbrakt over at en 17 år gammel homofil venn som hadde begått
selvmord. «Jeg følte meg skyldig fordi jeg ikke hadde vært i stand til å hjelpe
ham. Jeg ville gjøre noe positivt for å hindre at slike dødsfall skjer igjen.
Jeg bestemte meg for å sette et eksempel og komme ut i avisa», skrev Fashanu i
boka Stonewall 25. Førstesida av Englands største avis The Sun lyste mot
britene, 22. oktober 1990: - Jeg tror det bare var en del av sannheten, sier
Tatchell. - The Sun hadde lenge sirklet ham inn. Han ville nok hindre den
ødeleggende historien de kunne komme til å trykke. Det fikk ham til tilby dem
historien på sine betingelser. Det viste seg å være et katastrofalt grep. Da han
kom ut som homofil, ble han fordømt av sitt eget svarte miljø, inkludert sin
bror. «My gay brother is an outcast», uttalte broren John. I et tv-intervju
erklærte han at han ikke ville gå inn i en dusj med en homofil fotballspiller.
Peter Tatchell husker hvor nedtrykt Justin var. - Han var veldig lei seg for at
John tok avstand fra ham. Grusomt lei seg. John unnskyldte seg seinere, men
Justin kom aldri over det. Han sa at han aldri angret på at han sto fram, men
reaksjonene fra det svarte miljøet såret ham dypt. Han trodde at hans svarte
venner, som selv hadde kjent på smerten ved fordommer, ville være
forståelsesfulle. Selv The Voice, de svartes organ, skrev på lederplass at «hans
valg er et opprør mot det svarte miljøet, ødeleggende, patetisk og utilgivelig.»
Fashanu ble erklært uønsket av mange klubber. Mange gikk hardt ut mot ham, selv
tidligere lagkamerater: «Homofile har ingen plass i lagsporten». - Det er flere
homofile i fotballen. Det er en fysisk tett sport, kontret Fashanu. En
toppspiller sto anonymt fram i Daily Mirror: «Slike uttalelser er verken bra for
Fashanu selv eller ligaen. Dette er provoserende og skaper usikkerhet i
proff-fotballen». Tatchell sier: - Selv om han sa at han følte seg akseptert av
lagkameratene, innrømmet han at det haglet ondskapsfulle spøker, og han var mål
for mobbing fra tribunene. Etter at han gradvis droppet kontakten med meg, tror
jeg ikke at han hadde mange virkelige venner. Vi blar i et intervju han gjorde
med Gay Times. 1991. Det er såre profetisk: «Det er mange som kunne tenke seg å
komme ut som vil følge tett med på hva som skjer med meg. Om jeg kan komme
tilbake på banen og gjøre det jeg kan best, score mål og bli godtatt, vil veien
ligge åpen for andre mennesker. Men om Justin Fashanu er "begravd og borte", og
motstanden fortsetter, tror jeg det vil minske sjansene for at andre
sportsutøvere kommer ut.» Å stå fram i The Sun ga ham en pen sum penger, men han
hevder han ble tilbudt mer penger av andre som ønsket at han skulle forbli inne
i skapet. «Du må forstå», sa Fashanu, «at fotballspillere er veldig sneversynte
mennesker. Det ligger i naturen til businessen. Men når du stiller deg selv i
skuddlinja, er du åpen for angrep. Jeg vet jeg er der for å bli skutt ned i
flammer.» Han kom til Newcastle i 1991, men fikk aldri plass på laget, så til
Torquay, en av få klubber som var villig til å gi ham en sjanse. Han scoret ti
mål på 21 kamper, og kom til Hearts i Skottland i 1993. Der ble han sparket
etter å ha prøvd å selge en falsk historie om et forhold til en minister. Han
søkte etter lykken i USA, New Zealand og så i Canada, hvor han spilte fotball og
drev homsebar. Det gikk nedover. I 1998 reiste han til USA for å bli trener i
Maryland for et lag med 16 til 18 år gamle gutter. Han trengte et løft.
Tenåringene visste ingenting om hans fall. Fashanu fortalte dem at fotball ville
bli stort. En gullgruve. Justin ble et forbilde. Han inviterte laget hjem til
sin leilighet på fest. Han følte seg fin. Ingen fotballtribuner som brølte på
ham. Natten skal ende med at Fashanu angivelig doper ned og voldtar en av
guttene. Gutten våkner i Fashanus seng, med underbuksene på knærne. Politiet er
på døra til Justin dagen etter. Bibelen ligger oppslått på bordet. Gutten har
sovet her, men det har ikke skjedd noe upassende, insisterer Fashanu. 2. april,
åtte dager seinere, går politiet inn i Fashanus leilighet for å ta beslag i
klærne og eiendelene hans. Justin er borte, for lengst fløyet tilbake til
England. Saken blir oppgradert til «andre grads seksuelt overgrep». Siden skal
amerikansk politi droppe etterforskningen av mangel på beviser. Engelske
tabloider skriver likevel at han kan få 20 år i fengsel, og omtaler en
arrestordre som aldri eksisterer. Etter å ha returnert fra USA, reiser Fashanu
til et religiøst tilfluktssted i Leicestershire. Han bruker sin mors jentenavn
Lawrence for å holde seg skjult. Før han drar til London for å prøve å selge sin
historie til pressen om at han er offer for en utpresser. Men hans agent er syk,
og ringer aldri tilbake. Samme morgen som Justin blir funnet, står et intervju
med boren John på trykk i New Nation. Uvitende om hvor langt ute på livets vei
broren befinner seg, sier han: «Jeg ber bare om at anklagene ikke er sanne. Vi
mistet kontakt for flere år siden, og uansett, jeg bryr meg ikke lenger. Jeg vil
ikke ha noe med ham gjøre. Jeg har hjulpet ham så mye opp gjennom, både
emosjonelt og med penger. Justin er gammel nok til å stå på sine to egne bein.
Han er en stor gutt nå.» Det var en makaber timing. Den morgenen hang Justin
Fashanu livløs i en garasje. Broren John har selv vært rammet av kontroverser.
Ex-Wimbledon-spilleren, nå forretningsmann, tv-personlighet og venn av
popstjerner, er dømt for kampfiksing. To år etter Justins død innrømmet han i et
tv-intervju: «Like før han begikk selvmord, fikk jeg en telefon. Personen i
andre enden snakket ikke. Jeg hørte noe puste, jeg kunne føle at det var Justin,
men jeg klarte ikke å oppnå kontakt. Jeg la bare på røret og tenkte: «Å, det er
han igjen ». De bar hans kiste inn på City of London Cemetery and Crematorium.
Hans venn, pastor Lewis, snakket om hans «sjenerøsitet, entusiasme og vilje til
å lykkes». Venner og familiemedlemmer gråt for ham, de sang Justins favoritt
pop- og gospelsanger. - Å miste Justin, det var et fryktelig tap, sier Tatchell.
- Jeg husker jeg hørte det på nyhetene på radio. Jeg var vantro. Jeg tenkte at
anklagene ble for mye for ham. Men så, i neste øyeblikk, slo det meg: Hvorfor
ringte han meg ikke for å be om råd og støtte? Eller den andre gode vennen han
hadde. Jeg har bare vanskelig for å forstå. En lykkelig gutt i godt humør tar
livet sitt. Kanskje han hadde snev av manisk depresjon jeg ikke var klar over.
Men om du spør meg om han kunne være tilbøyelig til å begå selvmord, ville jeg
sagt nei. Peter Tatchell skal nå si noe som kan ryste England. - Jeg må si ...
Da politiet først kom til åstedet, fant de ikke noe selvmordsbrev. Det ble
funnet to-tre dager seinere av mannen som eide garasjen hvor han tok livet sitt
Som har født spekulasjoner om at det ble plassert der etter hans død. Jeg finner
det meget kritikkverdig at politiet ikke gjorde en grundig etterforskning rundt
dette. Etter det jeg vet var det ingen håndskrift som kunne fastslå at det var
Justins. Det var et mistenkelig selvmordsbrev. Det trenger ikke bety noe. Men
det er rart ... - Mener du at han ble tatt av dage? - Det var en journalist som
ville berøre alt dette i ei bok. Han fortalte meg at han fikk en telefon der
noen truet med å drepe ham om han skrev boka. - Men hva tror du? - Det er noen
ubesvarte spørsmål rundt selvmordet. Og det er ubesvarte spørsmål om anklagene
om seksuelt misbruk og det følgende selvmordet. Hva de leder til, er jeg ikke
sikker på. Flere som så Fashanu i saunaen bemerker også «de suspekte
omstendighetene rundt selvmordet». Noen stilte overfor kredible The Times,
eneste medium som grep fatt i det, spørsmål om han kunne fått «en hjelpende
hånd». Endatil blitt myrdet. Han «pyntet seg før han forlot spa-et i et muntert
humør. Han så ikke ut som en mann som ville gå ut og ta livet sitt», sa de. En
venn uttalte: «Han var veldig lykkelig. Ville starte en ny karriere innen tv.»
Få uker etter hans død ble det holdt en høring, i Poplar Coroner's Court
(coroner er en embetsmann som med jury på åstedet foretar undersøkelser og
likskue etter dødsfall med ukjent årsak, red.anm.). Coroner Dr. Stephen Ming
Chan konkluderte med at han døde av henging: «Fashanu triumferte over fordommene
mot hudfarge og homoseksualitet, men til slutt overmannet presset ham. Trist nok
bestemte han seg for at døden var eneste utvei». Fashanus familie, inkludert
hans bror, var til stede i retten. Coroner leste opp selvmordsbrevet, som ble
funnet i hans filofaks på åstedet. «Jeg vil si at jeg ikke misbrukte den unge
gutten seksuelt. Han hadde frivillig sex med meg og neste dag spurte han om
penger. Da jeg sa nei, sa han: "bare vent og se". Men jeg innser at jeg allerede
har blitt kjent skyldig fordi jeg er homoseksuell. Jeg ønsker ikke å påføre min
familie og mine venner mer lidelse og besvær (...) Jeg håper den Jesus som jeg
elsker vil ønske meg velkommen. Jeg vil til slutt finne fred.» (En artikkel om
etterforskningen av Fashanus død kan du lese her, red.anm. ) Mobbingen fortsatte
til og med etter hans død. Six hour naked romp in kinky sauna» skrev The Sun, og
godtet seg i detaljer om hva han gjorde på denne «sleazy saunaen». Bare én eller
to i hele engelsk presses dekning av selvmordet snakket varmt om ham. Vi blar i
Daily Mail: - Justin var den første og siste fotballspilleren som kom ut av
skapet. Han ble lagt for hat, frosset ut av trenere og lagkamerater. Han fikk
daglig høre nedsettende kommentarer. Han kjempet mot en grufull homofobi, slår
Tatchell fast. Det er ti år siden Fashanus død. Ingen har kommet ut siden. - Det
er utrolig at du har en fotballindustri hvor spillere fortsatt ikke føler seg
trygge nok på at de får støtte når de kommer ut. FA har sakte, men sikkert tatt
opp temaet om homofobi. Jeg er i en komité oppnevnt av FA. Men det er en veldig
treg, smertefull prosess. FA har gjort fint lite for å sparke ut homofobien.
Noen av toppene der har vært grove og uhøflige. Jeg har presset på for å få FA
til å gå ut med en profilert kampanje som den mot rasisme. Jeg vil se en appell,
i annonser, programmer, boards på stadioner. Jeg har laget et forslag, et bilde
der en spiller kysser en annen etter et mål, med teksten: - Men, sier Tatchell
og sukker. - FA er for nervøse. Fotball har et tradisjonelt 1900-talls syn på
mannlighet. Homofili blir sett på som noe truende. Mange homofile holder seg
borte fra stadioner, de føler seg ikke trygge. Og mange potensielt store
spillere gir opp karrieren av frykt for reaksjoner. Ta Phil Scolari
Chelsea-manageren som har sagt han aldri ville hatt en homofil spiller på laget
sitt. Utrolig at FA lar ham jobbe her. Vi trenger tøffere regler, store bøter og
utestengelse for spillere og managere som kommer med antihomofile angrep. Vakter
skulle også blitt instruert til å identifisere supportere som hetser. - Tror du
en spiller noen gang vil komme ut igjen? - Innen de neste ti år. Det er en
forferdelig lang tid, men jeg håper. Og da er jeg sikker på at de vil si: «Men
hvorfor gjorde vi ikke dette før?» Han trekker også fram en annen angst. -
Homofile spillere frykter tap av sponsor og markedsinntekter. De tenker kanskje
på hvordan tennisspilleren Navratilova tapte 100 millioner kroner i
sponsorinntekter etter at hun kom ut. En av fotballspillerne sa til meg: «Jeg
tror ikke jeg vil få så mange slag fra lagkamerater eller fans, men jeg er
bekymret for sponsorene. Jeg er solgt inn som en Ladies' man. Det bildet vil bli
knust.» Homofile spillere går angivelig til store skritt for å skjule sin
seksualitet. Men også klubbene ber homofile spillere holde stilt om sin legning.
PR-guru Max Clifford hevder overfor engelsk presse at han har blitt kontaktet av
to store klubber som har bedt om hjelp til å konstruere et bilde av en spiller
som streit. I enkelte tilfeller har spillere også blitt hjulpet av klubbene med
å finne seg kvinnelige kjærester. Det tyske magasinet Rund hevder de har snakket
med en tysk toppspiller som er hemmelig homofil. Anonymt sier han: «å komme ut
ville betydd døden.» Også han avslører spillet, PR-byrå som skaper et falskt
heteroimage for spilleren, med posering blant innleide modeller og barn rundt
spilleren ved offentlige arrangementer. - Klubber frykter markedsverdien kan bli
redusert om spilleren kommer ut, sier Tatchell. I mellomtida får homofobien
fritt utløp på verdens fotballbaner. Juventus' tidligere president Moggi sa det
slik: «En homo kan ikke gjøre en fotballspillers jobb. Fotballen er ikke
designet for dem». Djibril Cissé ble som Liverpool-spiller anbefalt å ikke kysse
sine lagkamerater etter scoring, av frykt for å bli stempla som homofil. Ashley
Cole. Ronaldo. Sol Campell. Alle har vært utsatt for hets og rykteflom. For ikke
å snakke om Graeme Le Saux. Skytset fra tribunene og motstandere fortonet seg
som mareritt for ham, skriver han i sin bok. At Le Saux leste seriøse aviser, og
var mer interessert i kunst enn natteliv, skapte ryktet. Det eskalerte etter at
han dro på ferie med en Chelsea-kompis. «Jeg tenker på hetsen jeg fikk fra
tilskuere og det gjorde meg nervøs før jeg gikk ut på banen. Jeg visste jeg kom
til å bli en skyteskive allerede på oppvarmingen. En gang på Anfield gikk jeg
for å hente en ball. En gutt på tribunen holdt den. Han var ikke mer enn ti år.
'You fockin poof, you take it up to the arse', ropte han til meg. Hans far
oppmuntret ham.» Og han husker Robbie Fowlers hån, med en utstående rumpe og en
strøm av uanstendige ord på Stamford Bridge. Han sa til Fowler: «Familien min er
på tribunen, jeg er gift.» Da svarte Fowler: Fowler ble aldri straffet. Vi
ringer The Independents Chief sports writer James Lawton, en av ytterst få i
engelsk media som har tatt bladet fra munnen og protestert. - Du må fortvile
over livssynet til en industri som har rikdommen til Krøsus, men visdommen til
en mobb. For en som skiller seg litt ut fra flokken, kan proff-fotball være en
hjerteløs og trangsynt verden, erkjenner han. Alan Smith, Arsenal-kjempen som nå
er manager, sier det slik, til BBC: 

Slik spres islamhat i USA Sponset løgn: 

Hat og feilaktig informasjon om muslimer spres fra «eksperter» gjennom medier og
politikere til USAs befolkning, ifølge ny rapport. Konstruert
konstruksjonskonflikt: Konflikten rundt byggingen av en moské i nærheten av
Ground Zero ble i stor grad konstruert av det islamfiendtlige nettverket, ifølge
rapporten. 

Foto: Spencer Platt, Afp/Scanpix I en rapport utarbeidet av Centre for American
Progress går det fram hvordan et lite, men velorganisert nettverk av «eksperter»
når millioner av amerikanere med et islamfiendtlig budskap. Spredningen
muliggjøres av økonomisk støtte fra høyreorienterte organisasjoner, og samarbeid
med ulike mediebedrifter og grasrotorganisasjoner. «Ekspertene» er ifølge
rapporten med på å definere måten den nasjonale debatten om amerikanske muslimer
føres på, og forsterker fiendebildet av islam som religion. En undersøkelse
utført av Washington Post i september 2010 viste at 49 prosent av USAs
befolkning har et negativt syn på islam. I oktober 2002 var tallet 39 prosent.
Breiviks forbilde Sirkulasjonen av islamofobien springer ifølge rapporten ut av
fem nøkkelpersoner og deres organisasjoner. Blant disse er Robert Spencer og
hans Jihad Watch. Spencer er en av de islamfiendtlige ideologene Anders Behring
Breivik flittig refererer til i sitt 1500 siders lange dokument som ble spredd
etter terrorudåden 22. juli. Spencers organisasjon er blant dem som mellom 2002
og 2008 mottok over 42 millioner dollar i økonomisk støtte fra syv ulike
organisasjoner. Donors Capital Fund, som finansierer mange organisasjoner på
amerikansk høyreside, er blant de syv. - Det virker som om finansieringen kommer
fra svært høyreorienterte pengesekker. Og det er interessant at pengesterke
krefter ligger bak for eksempel Robert Spencer, som dermed har fått en solid
plattform å bygge på sier Øyvind Strømmen, frilansjournalist som følger
høyreekstreme miljøer tett. - Det er ingen hemmelighet at disse folkene slipper
til og blir framstilt som eksperter uten å nødvendigvis være det. Påstandene
deres blir ikke konfrontert, og de presenterer et ensidig negativt fokus, der
historien reduseres til en slags kulisse, sier han. Ekkokamre Rapporten peker ut
ulike sentrale politikere og medier som viderefører propagandaen, behandler
mytene som fakta og dermed legitimerer dem som sannheter i offentligheten.
Ledestjernen i Tea Party-bevegelsen, Michele Bachmann, er en av dem. Hun har
gjentatte ganger uttalt seg om en «islamistisk trussel» i USA. - Det finnes
enkelte politikere i miljøet rundt Republikanerne og spesielt Tea
Party-bevegelsen som formidler veldig sterke antiislamske standpunkter, sier
Strømmen. USA preges av en polarisert debatt der det ikke er alltid like mye
debatt på tvers av de politiske fløyene. Strømmen mener dette kan føre til at
amerikansk politikk og medier til tider fungerer som ekkokamre for usanne
budskap. - Ideer kommer inn og møter ikke motforestillinger, men blir ført
videre og forsterket, sier Strømmen. Medier som Fox News, The Washington Post,
Glenn Beck og The Rush Limbaugh Show har bidratt til å spre feilaktig
informasjon om muslimer, ifølge rapporten. Forrige desember spekulerte for
eksempel Glenn Beck i at ti prosent av muslimene i USA er terrorister. Den samme
Beck skapte oppstyr da han sammenliknet AUF med «Hitlerjugend» etter 22. juli.
Han fikk i ettertid støtte av Pamela Geller som samarbeider tett med Robert
Spencer, og som frontet kampen mot byggingen av en moské i nærheten av Ground
Zero i New York. - Hvis amerikanske medier plukker opp halvsannheter og
usannheter er det med å forsterke budskapet. Mediene blir sett på som
analytikere og de har et stort publikum. Og når det som kommer inn er ille, blir
gjerne ikke det som kommer ut noe bedre. Det kan også bli verre, sier Strømmen.
- Konspirasjonsteorier har et marked i USA. Det har vi sett både i forbindelse
med 9/11 og ulike påstander om Obama, som ifølge teoriene skal være muslimsk og
født i utlandet, sier Strømmen. Kombinasjonen av eksperter, medier og politikere
forsterker slike teoriers grobunn. - Internett er en sentral brikke i slike
ekkokammer. Det finnes ikke de samme sosiale hindringer som andre steder, og
uakseptable ting blir akseptabelt og vanlig. Det var et slikt miljø Breivik lot
seg inspirere av, sier Strømmen. 

Kulturløft i Trondheim Kulturlivet i Trondheim har blomstret under rødgrønt
styre i Trondheim. 

Frp ønsker store kutt i kommunens kulturbevilgninger, men det er ikke Høyre med
på. Får støtte: Pstereofestivalen mottar over en halv million i støtte fra
Trondheim kommune og Sør-Trøndelag fylkeskommune. 

Her Håkan Hellstrøm under årets festival. De rødgrønne i Trondheim mener
kulturlivet i byen har fått et kjempeløft mens de har hatt hånda på rattet i
styringa av kulturbudsjettet. Og skrytelista er lang: * Støtten til
musikkfestivaler har økt fra 35 000 kroner i 2003 til over 2, 5 millioner i
2011. Mens det i 2003 bare var Trondheim Kammermusikkfestival som fikk støtte,
er flere festivaler nå på lista. Støtte til annen musikk har økt fra 450 000 til
2 042 000 kroner. * Den internasjonale filmfestivalen Kosmorama er etablert, med
støtte fra kommunen. * Kommunen har fått på plass en ordning der omtrent 1
prosent av investeringer i bygg går til utsmykning. * Kommunen har økt støtten
til knutepunktinstitusjonene Trøndelag Teater, Trondheim Symfoniorkester og
Olavsfestdagene. * Støtten til visuelle uttrykk, film og utekunst er økt med én
million kroner. Støtten til scenekunst er økt med nesten to millioner kroner. *
Totalt er tilskuddet til frivillige organisasjoner og kulturgrupper økt med over
ti millioner kroner. * Kommunen leier ut skoler gratis til kulturarrangement og
frivillige organisasjoner. * Kommunen har satt i gang samarbeid mellom Trondheim
kulturskole og skolene. * Flere scener for musikk og andre kulturarrangement er
etablert, og bruken av torget som arena for kulturarrangement har økt. *
Rockheim, det nasjonale opplevelsessenteret for pop og rock åpnet i 2010.
Nestleder i kultur-, idretts- og friluftskomiteen, Randi Sakshaug (Ap), sier de
rødgrønne vil fortsette arbeidet på kulturfeltet i neste periode. Vil fortsette
- Vi ønsker å holde fast ved og videreføre den gode kulturpolitikken vi har ført
fra 2005 til nå. Mange tar nok for gitt det vi har fått til, men dersom Frp
kommer til makta og får stor innflytelse, kan det bety en svekking av
kulturtilbudet i Trondheim, sier hun. Under budsjettbehandlingen i fjor ønsket
Frp å kutte kommunens bevilgninger til kulturformål med 15 millioner, og mange
mener den viktigste skillelinjen i kulturpolitikken i Trondheim går mellom Frp
og de andre partiene. Frp på sin side, ønsker å tone ned dette skillet. -
Forskjellen er ikke så stor mellom oss og de andre partiene. Vi ønsker å
overføre noen midler fra kulturbudsjettet til eldreomsorg og skole, og så ønsker
vi i større grad å bruke kulturmidlene til breddekultur, barn og unge, og
idrett, sier Frps ordførerkandidat i Trondheim, Kristian Dahlberg Hauge. Men han
er tydelig på at partiet har et annet syn på det offentliges rolle når det
gjelder finansiering av kulturlivet i byen. -I Trondheim er det gode muligheter
for at næringsliv og privatpersoner kan slutte mer opp om kulturtilbudet, sier
Hauge. Frivillighet - Slike ordninger binder opp store midler på
kulturbudsjettet. Vi mener vi får mer kultur for pengene dersom vi investerer
dem i frivillighet i stedet. Hauge mener også det er problematisk at avtaler med
fylkeskommunen og staten om knutepunktinstitusjonene legger føringer for
kommunens budsjetter. - Det er jo litt merkelig at mens kommunen på grunn av en
vanskelig situasjon må kutte i bevilgningene til drift av skoler, er vi
forpliktet til å øke støtten til Trøndelag Teater, symfoniorkesteret og
Olavsfestdagene. Jeg mener kommunen burde fått handlingsrom til å tilpasse denne
støtten ut fra vår økonomiske situasjon, sier ordførerkandidaten.
Utsmykningsordningen i kommunen, som fastsetter at rundt én prosent av
investeringer i bygg skal brukes på utsmykning, mener Hauge er problematisk av
samme grunn. En villfarelse Mens byens kulturfolk frykter at et Frp i
maktposisjon vil strupe kulturbudsjettet, står Høyres ordførerkandidat Yngve
Brox fast ved at det ikke kommer til å skje. Han lover vekst, ikke kutt, i
kulturbudsjettet. - Med KrF og Venstre i en samarbeidskonstellasjon sammen med
Frp har ikke Frp noen sjanse til å få gjennomslag for kulturpolitikken sin. Vi
tror ikke kulturen kan være markedsfinansiert alene, og vi har ambisjoner om at
kulturfeltet i Trondheim skal fortsette å styrkes gjennom støtte fra det
offentlige, sier ordførerkandidaten. Brox mener skillet mellom Frp og de andre
partiene ikke er den eneste viktige kulturpolitiske skillelinja i Trondheim. -
Synet på kulturens frie og uavhengige rolle er en viktig forskjell mellom oss og
Arbeiderpartiet, sier Brox, og kritiserer Arbeiderpartiet for å legge for å
drive for mye politisk og byråkratisk styring av kulturfeltet. Sterk politisk
styring Randi Sakshaug (Ap) mener offentlig styring av kulturmidlene må til for
å sikre at midlene havner der de trengs mest. - Hensikten med å ha en sterk
politisk styring over kulturmidlene er å sikre at de relativt beskjedne summene
som kommune, fylke og stat bevilger til kultur treffer målrettet. Dette gjør det
for eksempel mulig å sørge for at barn og unge får et godt kulturtilbud, og at
debutanter prioriteres i like stor grad som etablerte kunstnere, sier Sakshaug.
- Folk med kulturfaglig kompetanse er med gjennom hele prosessen. De har
generelt sett stor innflytelse på de endelige vedtakene, sier hun. 

Nye Nato 

Dagens leder * I USA har det bygd seg opp en økende misnøye med de europeiske
nasjonenes bidrag til krigføring i andre land, nå sist i Libya-krigen. USA
sørget for de viktigste overvåkingskapasitetene, hovedsakelig med droner, mens
europeiske bombefly gikk tom for presisjonsammunisjon, og måtte be USA om mer.
Ifølge Justin Logan ved Cato Institute ble fasiten at Washington lånte penger
fra Kina for å kjøpe ammunisjon, som så ble gitt til Europa for å slippes over
Libya. Natos generalsekretær Anders Fogh Rasmussen har også sagt at Libya-krigen
hadde vært umulig uten USA. Logan repliserer i en artikkel i The Washington
Times: «Tenk på det et øyeblikk: Europa, med en økonomi og en befolkning som er
større enn USAs, er ikke selv i stand til å slå ut et tredjerangs forsvar rett
over Middelhavet. * Den samme frustrasjonen har USA i Afghanistan. Logan har
snakket med to militære offiserer fra et stort europeisk Nato-land, som sier at
de ikke kunne ha deltatt der uten amerikansk støtte, fordi de mangler en rekke
kapasiteter. «Til tross for Europas størrelse og velstand, er det en militær
dverg sammenliknet med USA», slår Logan fast. Natos generalsekretær har allerede
tatt signalene, og i et intervju med Politiken nylig advarer han mot manglende
prioritering av forsvaret i europeiske Nato-land: «Skjer det, vil amerikanerne
miste interessen for Europa, og europeerne miste internasjonal innflytelse. Land
som India og Kina vil ta over Europas innflytelse», sier han. * Natos nye
strategi er at de europeiske landene går sammen om å skaffe seg militær
kapasiteter til å drive offensive kriger. De enkelte landene skal spesialisere
seg på bestemte roller og kapasiteter. Samtidig skal de gå sammen om å kjøpe inn
og drive forsvarssystemer. Landene må venne seg til at de selv ikke har det som
trengs for eget forsvar. Denne strategien vil forsterke de fleste negative
utviklingstrekk i Nato. I stedet for nasjonale forsvar, vil vi få en europeisk
militærmakt, som verken kan forsvare Europa eller hvert enkelt land, men som i
stedet styrker muligheten for å drive angrepskrig med USA i andre deler av
verden. 

Lokalt styre 

Dagens leder En stadig striere strøm av statlige pålegg og reguleringer er i
ferd med å drukne det norske lokaldemokratiet i papir. Handlingsrommet til
lokalpolitikerne blir mindre, de statlige byråkratene og reguleringene blir
flere, og verst er det for små kommuner som ikke kan brødfø en hær av
saksbehandlere som kan ta unna strømmen av veiledere, handlingsplaner og
rundskriv, i tillegg til lover og forskrifter. Det kommunale byråkratiet har økt
med over seks milliarder kroner bare siden de rødgrønne overtok i 2005. Og
ingenting tyder på at den statlige reguleringsiveren vil avta. Bergens Tidendes
journalist Gunnar Wiederstrøm viste denne uka hvordan alle arealplaner som
legges ut til offentlig høring, skal etterprøves av en rekke offentlige etater
og kontrollinstanser, i tillegg til fylkeskommunen og kommunen selv. I 2009
leverte statlige instanser innsigelser mot nesten en tredel av de kommunale
planene i Hordaland. I 2004 ble det levert innsigelser bare mot hver femte plan.
Og hvis en statlig myndighet har avgitt en innsigelse, kan ikke planen
egengodkjennes av lokalpolitikere. Da må de enten etterkomme innsigelsen fullt
og helt, gå i forhandlinger med innsigelsesmyndigheten eller satse på at
Miljøverndepartementet omgjør innsigelsen. En slik prosess kan ta svært lang
tid. En undersøkelse blant folkevalgte KS har utført viser at frustrasjonen over
statlig inngrep i det lokale selvstyret er stor og økende. 75 prosent av
kommunepolitikerne er helt eller delvis enig i påstanden om at statlig
detaljstyring fører til dårligere beslutninger for innbyggerne, mens over 70
prosent er enig i at fylkesmannen går for langt inn i kommunenes avgjørelser.
Politikere fra Frp, Høyre, KrF, Venstre og Sp er opptatt av problemet, mens
politikere fra SV og Ap i større grad aksepterer utviklingen. SV må i denne
sammenhengen sies å være det partiet som er minst bekymret over den statlige
reguleringsiveren. Sp har det lokale selvstyret som sin fanesak, men nå bør tida
være inne også for Ap og SV. Venstresida har alt å tape på å la kampen for
lokaldemokrati og mot byråkrati bli en paradesak for Frp og Høyre. 

Vurderer historisk løft Tilbud: Som første kommune tilbyr Trondheim nå sine
deltidsansatte samme stillingsbrøk som de faktisk jobber. 

Hanne Bjurstrøm vurderer å gjøre lov av det historiske vedtaket. Jubler: Margot
Eriksson håper bystyrevedtaket i Trondheim kan føre til at hun går fra 20 til 50
% stilling som hjelpepleier. Foto: 

Ida Søraunet Wangberg - Hvis du over lengre tid jobber utover avtalt arbeidstid,
viser det at arbeidsgiver har et større behov for din arbeidskraft. Da må du
også få den tryggheten og sikkerheten som følger med en større stilling, sier
arbeidsminister Hanne Bjurstrøm. Torsdag vedtok Trondheim bystyre at alle
deltidsansatte i kommunen har rett på større stillinger dersom de har jobbet
utover avtalt arbeidstid de siste femten månedene. Dermed kan tusenvis av
ansatte innenfor helse- og omsorgsektoren i byen belage seg på tilbud om større
stillinger i tiden som kommer. Vedtaket har også nådd arbeidsminister Hanne
Bjurstrøms bord, som varsler at departementet vil utrede muligheten for å lage
en lov som sikrer deltidsansatte som systematisk jobber mye overtid rett på
større stillinger. - Jeg har bare godt å si om vedtaket som er gjort i
Trondheim. Det viser en kommune som er villig til å gå i bresjen for å få bukt
med ufrivillig deltid, og vi skal følge dem nøye i vårt arbeid med å få på plass
regler for dette på nasjonalt nivå som i så fall også vil omfatte privat sektor,
sier hun. Arbeidsdepartementet la på fredag fram en rekke tiltak som de håper
endelig kan løse floken med ufrivillig deltid. - Dette er en form for skjult
arbeidsløshet som hindrer mange, særlig kvinner, i få den nødvendige tryggheten
på jobb. Det er et stort problem, som vi lenge har villet til livs. Nå opplever
jeg at vi begynner å få på plass de nødvendige tiltakene, sier Bjurstrøm. Koster
nesten ingenting I Trondheim kommune arbeider ansatte i stillinger under 20
prosent i snitt 56 prosent, mens ansatte med stillinger mellom 20 og 50 prosent
i snitt arbeider 57 prosent. - Det handler om å trygge arbeidssituasjonen til
tusenvis av ansatte i kommunen, sier bystyrerepresentant for partiet Rødt Arne
Byrkjeflot. Byrkjeflot, som også er leder for LO i Trondheim, var mannen bak
forslaget som torsdag ble vedtatt med Ap, SV, Sp, Miljøpartiet, Rødt,
Pensjonistpartiet, Demokratene og Venstres stemmer. - Hvor stor stilling du har
på papiret er avgjørende for om du får lån og om du får delta i
pensjonsordningen på arbeidsplassen. Samtidig er tilværelsen som deltidsansatt i
svært lav stillingsbrøk utsatt, fordi du i praksis aldri kan si nei til å jobbe,
sier Byrkjeflot. Han bedyrer at vedtaket nesten ikke koster noe som helst. - I
prinsippet koster det jo ingenting, for disse menneskene får jo bare tilbud om
stillinger som de allerede lønnes i i dag. Men det er klart at det vil stille
krav til administrasjonen i kommunen, som må organisere arbeidskraften i helse-
og omsorgsektoren bedre. Det er også bra for de eldre, som ikke ønsker masse
forskjellige mennesker å forholde seg til, sier han. LO-krav innfridd før valget
Kravet om rett på større stillinger for arbeidstakere som over tid jobber utover
avtalt arbeidstid var et av fagbevegelsens hovedkrav før neste bystyreperiode.
Også to andre av LOs krav ble innfridd på bystyremøtet fredag: to forsøk med
30-timers arbeidsuke og pålegg om at 70 prosent av alle vikarer som brukes i
kommunal regi skal være ansatt i kommunen. Dermed opplever LO-general Byrkjeflot
å få flere av sine viktigste krav for neste periode innfridd allerede før valget
er overstått. - Nei, nå må vi vel skjerpe kravene. Dette viser jo
Trondheimsmodellen på sitt beste, flirer han. 

- På tide! Margot Eriksson, hjelpepleier ved Ilsvika sykehjem i Trondheim,
regner med å øke stillingen sin betydelig etter vedtaket i Trondheim bystyre.
Hun er ansatt i en 20 prosent stilling, men regner med å gå opp til rundt 50
prosent når hun nå får rett til den stillingsprosenten hun faktisk jobber i. -
Jeg har jo ikke råd til å si nei til ekstra vakter, så det er klart det blir en
del ekstra, sier Eriksson, som mener det er den økonomiske usikkerheten som er
verst med det å jobbe i en så liten stilling. - Det tar på å aldri vite om jeg
har nok penger til å betale husleia neste måned. Med en 20 prosent stilling har
jeg 4000 kr utbetalt i måneden, du kan jo tenke deg selv hvor langt det rekker,
sier hjelpepleieren. Hun ble ferdig med helsefagarbeiderutdanningen i januar, og
har jobbet ved Ilsvika sykehjem annenhver helg siden det. Erikssen mener også
det påvirker arbeidsmiljøet og tilbudet til pasientene at så mange jobber deltid
på sykehjemmet. - En som jobber i hel stilling tar mer ansvar på arbeidsplassen
enn vi som bare har små stillingsbrøker. Dessuten blir det veldig mange nye
mennesker å forholde seg til for pasientene. Mange av dem er demente, og jeg
håper virkelig at dette vedtaket fører til mange økte stillingsprosenter her,
slik at pasientene kan føle seg enda tryggere her oss hos. Og Erikssen mener
vedtaket ikke kommer en dag for tidlig. - Det finnes ingen gode argumenter for å
la folk være ansatt i så små stillinger. Så det var jammen på tide. Kanskje vi
etter hvert kan få mulighet til 100 prosent stillinger også? 

- Lar oss ikke styre av fagbevegelsen - Hva KrF skal gjøre fram mot neste valg
er en diskusjon vi skal ta i partiet etter lokalvalget, sier KrF-leder Knut
Arild Hareide til Klassekampen. Han er opptatt av at avgjørelsene om KrFs
veivalg skal skje i KrF, uten for mye innflytelse fra andre aktører. - KrF er
ikke et parti som lar seg styre av fagbevegelsen. Vi er opptatt av å ha en god
dialog med fagbevegelsen, men det er viktig for oss å bevare vår egenart, sier
Hareide. Han mener det er for tidlig å trekke konklusjoner om partiets veivalg
fram mot stortingsvalget i 2013. - Nå er vi inne i en lokalvalgkamp, og å
konkludere nå er verken noe som er rett eller som vi er beredt på å gjøre, sier
KrF-lederen. Han vil i alle fall ikke forplikte seg til Flåthens visjoner om at
KrF kan være med på å demme opp mot privatisering og konkurranseutsetting av
offentlige tjenester. - Vi har et nyansert syn på de spørsmålene. For oss er det
viktig å sikre den ideelle virksomheten innenfor de offentlige tjenestene, og vi
er heller ikke redde for private initiativ. Men det blir feil å gå nærmere inn i
den debatten nå, avslutter Hareide. 

Det blodige Roma Roma er mer en storslåtte bygninger. 

Byen har også en mørk historie med bombeattentater og drap. Vold: 

Romas voldelige historie fra 1970-tallet er fortsatt en del av den politiske
debatten i Italia, hever Simen Ekern. - Jeg ville skildre det moderne Romas
mørkere sider, sier forfatter og journalist Simen Ekern. I si nye bok om den
italienske hovedstaden skildrer han de brutale politiske begivenhetene som
preget Roma på 1970-tallet. På den tida herjet blant annet den
venstreekstremistiske grupperingen De røde brigader. De sto bak kidnappingen og
drapet på politikeren Aldo Moro, som ble et symbol på de blodige handlingene. Et
annet Roma - Jeg kunne selvsagt ha skrevet en bok hvor jeg trakk de lengste
linjene til «Den evige stad». Men jeg hadde et ønske om å nøste opp noen av de
politiske mysteriene som preger byen i dag. Og da måtte jeg løfte fram de
øverste lagene i Romas mangfoldige historie. Og 1970-tallet er et svært sentralt
tiår i denne sammenhengen. Boka er både en reiseskildring og et politisk essay.
Ekern forteller at det var nødvendig å bruke begge sjangrene for å si noe
vesentlig om byen han er så fascinert av: - For mange er Roma ensbetydende med
Colosseum, Spansketrappen og Pantheon. Og Roma framstår ofte som en romantisk og
koselig by med masse storslåtte bygninger og en gloriøs historie. Jeg ønsket å
få fram andre sider ved denne byen. -Det er blitt en ganske dyster bok? - Nja,
den slutter da ganske optimistisk. Men skal man skrive om Romas skjønnhet, må
man også skrive om de mørke sidene. Det moderne Roma har ei ganske blodig og
konfliktfylt fortid. Og det politiske livet i byen er fremdeles preget av si
nære fortid. -Det er en kamp om historien. Mange sentrale aktører fra dette
tiåret har sluppet billig unna. Og enkelte hevder at ansvarsfordelingen er blitt
pulverisert. Og at de voldelige handlingene er blitt relativisert. Det finnes
faktisk akademikere som har anbefalt en sannhetskommisjon som vi så i Sør-Afrika
etter Apartheid-regimets fall, sier Ekern. Ekern forteller videre at det aldri
er blitt foretatt en skikkelig oppvask etter de voldelige episodene. - En av de
mest kjente venstreekstremistene lever fremdeles i eksil i Brasil. Hans
tilhengere, kjente mennesker i mange land, mener han er uskyldig. Mange
italienere mener han må sendes tilbake til Italia for å la det italienske
rettsvesenet gjøre jobben sin. Det er også folk innen det italienske
statsapparatet som har litt å svare for, men de er nok ikke i tilstrekkelig grad
blitt konfrontert med sine handlinger. Man har heller ikke funnet
gjerningsmennene bak mange attentater. Med flere slike uoppklarte saker, er det
vanskelig å komme videre. Fascismen vender tilbake Ekern trekker også fram arven
fra fascismen som et av de områdene hvor den nære historien fortsatt spiller en
viktig rolle. Han har snakket flere personer som bærer på den fascistiske arven.
Av det mer kuriøse slaget er en nostalgiker som bærer øredobber med bilde av
diktatoren Benito Mussolini. Men Ekern har også intervjuet lederen for en
gruppering kalt «Romas folk», noe som kanskje representerer noe som er mer
bekymringsverdig. Denne bevegelsen har sitt utspring i tribunene på Stadio
Olympico i Roma. «Romas folk» og den mer innflytelsesrike «Casa Pound»
rekrutterer sine medlemmer blant fotballhooligans og arbeidsledige. - De snakker
om identitet, Europas storhet og advarer mot tendenser til islamisering. I
tillegg beskylder de 68-generasjonen for å ha relativisert grunnleggende
europeiske verdier. Sjargongen de bruker er svært litt den vi treffer på hos
høyreekstreme i andre land. Ikke minst tanken om at Europa er ved et vendepunkt.
Denne politiske retorikken blir krydret med romersk mytologi, hevder Ekern. For
å belyse hvordan «Romas folk» markerer en politisk klimaskifte, viser Ekern til
de to store fotballklubbene i Roma, nemlig Lazio og Roma. -Før var det slik at
Lazio var på høyresida i det politiske landskapet. Folk på venstresida holdt med
Roma. Nå er disse tradisjonelle skillelinjene visket ut, uttaler han. Ekern
forteller videre om hvordan høyredreiningen på tribunene er blitt mer og mer
tydelig. - Nå er det dagligdags å hilse med strak arm og åpen hånd i
Lazio-svingen, altså en klassisk fascisthilsen. Det skjer også fordi grupper som
«Romas folk» er med på å legitimere en slik symbolikk. De ufarliggjør og
bortforklarer de gamle fascistiske symbolene. Politisk flørt - Vatikanstaten
ligger som kjent i Roma. Hvordan preges byen av blandingen av religion og
politikk? - Roma er kristendommens sentrum, og det er stor oppslutning om paven.
Holdningen er at Paven tilhører romerne. Samtidig er det en reell kamp om
religionens rolle i Roma og Italia. Den katolske kirken har mye makt. Og den
bedriver en aktiv kamp mot sekularisering og mot andre religioner. - Det er nok
også en sentral oppfatning blant enkelte religiøse ledere at det foregår en
avgjørende kamp om kristendommens rolle i Europa, og den finner sted i Roma. -
Den katolske kirken er svært flinke til å danne allianser innen de fleste
politiske partier i Roma. Det har også en enorm moralsk betydning hva kirken
mener. Det er ikke uproblematisk at mange politikere prøver å opprettholde en
flørt med Vatikanet. Dette styrker innflytelsen Den katolske kirken har i det
politiske livet, hevder Ekern. - Vatikanet har vel også noen svin på skogen? -
Vatikanet har utvilsomt operert i gråsoner med henblikk på økonomisk
kriminalitet. De som har sett filmen Gudfaren III, vil nok nikke gjenkjennende
til denne opplysningen. I filmen blir det antydet at det eksisterer en allianse
mellom Vatikanet og den sicilianske mafiaen som vedrører hemmelige
pengetransaksjoner. Ekern hevder at fiksjonen på dette punktet likner mye på
virkeligheten. - Vatikanet har også hatt en utstrakt vilje til å lukke øynene
for mye av det som har foregått av lyssky aktivitet, hevder han. Geriatrisk
kultur Det politiske livet i Italia framstår for mange som nokså eksentrisk.
Størrelser som Silvio Berlusconi og Giulio Andreotti har styrket bildet av
italienske politikere som skandaleomsuste og myteomspunnede. - Andreotti har
gjort ting som ikke har vært særlig legitimt med tanke på hans politiske
posisjon. Man kan kalle det kynisme, eller en særegen form for romersk
pragmatisme, sier Ekern. Andreotti er en av de mest gåtefulle politikerne i
Italias etterkrigshistorie. Han omtales av enkelte som «Guden Giulio» og skal
etter sigende ha bygget opp mye av sin makt med støtte fra den sicilianske
mafiaen. Andreotti er nå blitt 92 år og vaker fremdeles i Romas politiske
landskap. Han er dermed blitt en symbol for det Ekern omtaler som en geriatrisk
politisk kultur i Italia. -Han er også et eksempel på hvordan de overlapping
mellom ulike maktfelt som det politiske, det religiøse og det kriminelle
overlapper hverandre. Og hvor disse glidningene går for langt, avslutter Ekern.

- Forventer innflytelse Planen klar: Den radikale Enhedslisten nærmer seg
politisk innflytelse i Danmark. 

Ambisjonen er å trekke en sosialdemokratisk regjering mot venstre. Stopp: 

Socialdemokraterne og statsministerkandidat Helle Thorning-Schmidt (bildet) må
ikke få fortsette driften mot høyre, mener Johanne Schmidt-Nielsen. - Vårt
overordnede mål er å trekke Socialdemokraterne og Sosialistisk Folkeparti mot
venstre. Vi vil holde dem fast på at vi ikke bare trenger en ny regjering, men
en helt ny politikk, sier Johanne Schmidt-Nielsen til Klassekampen. Hun er
politisk talskvinne for det radikale partiet Enhedslisten i Danmark. Basert på
de siste meningsmålingene ligger partiet an til å få historisk innflytelse over
en ny dansk regjering. Venstresida leder nemlig målingene med klar margin før
valget som skal avholdes 15. september. Den røde blokka, som består av
Socialdemokraterne (SD), Sosialistisk Folkeparti (SF), De Radikale og
Enhedslisten får til sammen 96 mandater på siste måling. Den blå blokka som
sitter med regjeringsmakten, får til sammen 79 mandater. Enhedslisten, som er en
allianse mellom Venstresocialistene, Danmarks Kommunistiske Parti og
Socialistisk Arbeiderparti, opplever størst framgang på den siste målingen. De
øker fra 3,9 prosent til 4,9 prosent. Det gir åtte mandater i det danske
folketinget. Mandater som sannsynligvis vil være avgjørende for at venstresida
skal få det nødvendige flertallet til å danne regjering. Vinner venstresida
valget vil Enhedslisten fungere som støtteparti for SD og SF. - Vi forventer
innflytelse på statsbudsjettet og vi har gjort det klart at jo større vi blir jo
større innflytelse skal vi ha, sier Schmidt-Nielsen. SD og SD mot høyre Et
regjeringsskifte vil være en etterlengtet seier for dansk venstreside, som har
måttet tåle ti år med ørkenvandring etter at de konservative overtok makten i
2001. Statsminister Lars Løkke Rasmussen leder dagens regjeringskoalisjon, hvor
hans konservative parti Venstre sitter sammen med De Konservative. Det
høyreradikale Dansk Folkeparti og velferdsmotstanderne Liberal Alliance hører
også til den blå blokken som støtter regjeringen i Folketinget. Ved åtte av de
siste ni valgene har den statsministerkandidaten som ledet på meningsmålingen
tett opptil valget, stukket av med seieren. Socialdemokraternes Helle
Thorning-Schmidt er venstresidas statsministerkandidat og ligger med andre ord
godt an. Enhedslistens Johanne Schmidt-Nielsen vil likevel ikke ta noen seier på
forskudd. Verken nå, eller om venstresida skulle vinne valget. En ny regjering
vil også måtte utfordres. - Dessverre kan vi konstatere at SD og SF har gått
langt mot høyre de siste årene. De har blant annet lovet skattelette til
boligeiere. De vil at arbeidstiden skal settes opp. Dette vil føre til at enda
flere mister jobben og til at unge forhindres i å komme inn på arbeidsmarkedet,
sier hun. Schmidt-Nielsen mener at SD også på innvandringspolitikk har beveget
seg mot høyre, Dansk Folkepartis kontroversielle leder, Pia Kjærsgaard. - SD har
dessverre kopiert Pia Kjærsgaard, for eksempel ved å framlegge et poengsystem
for familiegjenforening, sier hun. - Danmark i krise Selv om Enhedslisten skulle
ende opp som støtteparti for en ny venstreregjering, vil de fortsatt være for
småputter å regne sammenliknet med SD og SF. De to partiene har en oppslutning
på henholdsvis 27,5 og 14,6 prosent på siste måling. - Frykter dere å bli
marginalisert i møte med de store partiene? - Nei, det tror jeg ikke. Men
oppgaven blir å fastholde SD og SF på deres løfter. Skal vi samarbeide med dem
forventer vi innflytelse. SD og SF har muligheten til å samarbeide med de
borgerlige om de vil det, sier Schmidt-Nielsen. Blant Enhedslisten sentrale
kampsaker står takling av de store økonomiske problemene Danmark står midt inne
i. Løkke Rasmussens regjeringen har presentert et statsbudsjett med et dundrende
underskudd på 85 milliarder danske kroner. - Det er en ting som er helt
avgjørende akkurat nå, og det er å løfte Danmark ut av den økonomiske krisen vi
befinner oss i. Statsminister Rasmussen har for vane å avlyse krisen med noen
ukers mellomrom, men jeg skal hilse fra de 220.000 arbeidsløse og fra de
titusenvis av unge som mangler praksisplass, og si at krisen dessverre er langt
fra slutt, sier Schmidt-Nielsen, som vil kjempe for at de som har fått
skatteletter gjennom ti år med høyreregjering skal betale mer til fellesskapet.
Økonomi viktigst Innvandring har i stor grad fått prege tidligere danske
valgkamper. Men ifølge nye undersøkelser er økonomi nå langt viktigere for
danske velgere. - Hva betyr det for valgkampen at danskene er mer opptatt av
økonomi enn innvandring? - Det er veldig positivt. Den politiske debatten har
rykket til høyre i ti år. Innvandringskortet har blitt trukket til enhver
anledning, og begrenset debatten til uenighet om burka og gjengkriminalitet. Nå
er dette kortet falmet, mener Schmidt-Nielsen. Hun tror Danmarks økonomiske
problemer er i ferd med å slå inn i den danske opinionen. - Grensen er nådd og
folk har fått nok. Vi står i en situasjon hvor over 200.000 mangler arbeid. Det
er mer relevant enn om 100 går med burka, sier hun. Klassekampen skrev forrige
uke at den danske opinionen i økende grad reagerer negativt på språkbruken i den
danske asyl- og innvandringsdebatten. Spesielt Dansk Folkeparti og Pia
Kjærsgaard får gjennomgå. En slik utvikling kan det se ut som om
visestatsminister Lars Barfoed fra de konservative tar hensyn til. Denne helgen
uttalte han at partiet hans uansett utfall av valget er klar å ta skitt vekk fra
Dansk Folkeparti og til å gjennomføre justeringer i utlendingspolitikken. Dansk
Folkeparti på sin side fortsetter i samme spor. Mandag la de fram et forslag om
å opprette asylsentre i området hvor asylsøkere kommer fra, som Nord-Afrika,
Pakistan, Midtøsten og Afrikas horn. Det er slik innvandringsfiendtlig politikk
Schmidt-Nielsen håper Enhedslisten kan sette en stopper for om venstresida
vinner valget. - Vi har hatt ti år med borgerlig regjering hvor
regjeringspartiene har gitt innrømmelser til Pia Kjærsgaard på innvandring hver
gang det skal forhandles om statsbudsjettet, sier hun. Nå er også det
ultraliberale partiet Liberal Allianse blitt en del av blå blokken. -
Kombinasjonen er en giftig cocktail for Danmark som vil endre på
velferdssamfunnet på en mer avgjørende måte enn noensinne, mener
Schmidt-Nielsen. Positiv Statsminister Lars Løkke Rasmussen har forklart den
siste tidas nedgang med de økonomiske vanskelighetene verden er preget av og har
fortsatt troa på å fortsette som Danmarks øverste leder. - Verden er rammet av
usikkerhet. Vi har klart oss bedre enn hva man kunne vente, sa statsministeren
ved kunngjøringen av valgdatoen forrige fredag. 

Historien gjentar seg 

Dømt til å slåss forrige krig på nytt, gjentar vi nå gamle feil i Libya. til
topps: 

Det er i praksis Vestens «rådgivere» som styrer Libya etter Gaddafis fall,
skriver Robert Fisk. Først lover Muammar al-Gaddafi å slåss til siste slutt. Så
fordufter han. Akkurat som Saddam Hussein, ikke sant? Vel, husk at da Saddam
forsvant, og USAs tropper begynte å lide tap mot irakiske opprørere i 2003, ble
vi fortalt - av den sivile administrator Paul Bremer, av generalene, av
diplomatene og de falmede tv-«ekspertene» - at motstandsfolkene var «fanatikere»
og «etternølere» som ikke hadde skjønt at krigen var over. Hvis Gaddafi og hans
egghode av en sønn holder seg på frifot, og hvis volden fortsetter - hvor lang
tid vil det ta før vi igjen får høre om «etternølere», som bare ikke fatter at
gutta fra Benghazi er de som bestemmer nå og at krigen er slutt? Tro meg: Det
var ikke gått 15 minutter fra jeg skrev avsnittet over, til en reporter fra Sky
News hadde resirkulert «fanatikere» og brukt det om Gaddafis folk. Tar dere
tegningen? Selvsagt er alt til det beste i den beste av alle verdener, i alle
fall fra Vestens side. Vi har ikke oppløst den libyske hæren, eller offisielt
nektet Gaddafi-ister en framtidig rolle i sitt eget land. Vi skal ikke gjøre
samme feil som i Irak. Ingen bakkestyrker, ingen beskyttet «grønn sone» der
vestlige nikkedokker skal styre landet inn i framtida. Fra embetsmenn i
amerikansk, britisk og fransk UD hører vi samme muntre refreng: «Nå er det opp
til libyerne.» Dette har ingenting med oss å gjøre, altså! Men hopetallet av
vestlige diplomater, oljeutsendinger, høyt gasjerte vestlige leiemordere og
tvilsomme britiske og franske tjenestefolk - som liksom er «rådgivere» og ikke
deltakere - utgjør ikke de Benghazis grønne sone? Vel har vi ikke bygget murer
rundt dem ennå, men i praksis er det disse som styrer Libya, via diverse libyske
helter og kjeltringer som har tatt makten lokalt. Vi kan se bort fra sistnevntes
drap på sin egen øverstkommanderende - rart hvordan ingen snakker om Abdul Fatah
Younes lenger, selv om det bare er en måned siden han ble likvidert i Benghazi -
men de vil ikke overleve hvis navlestrengen til Vesten kuttes. Selvsagt skiller
krigen i Libya seg fra den feilslåtte Irak-invasjonen. Da Saddam ble tatt, økte
antall angrep fra opprørerne mot vestlige tropper kraftig, fordi de som hadde
vegret seg mot å delta av frykt for at USA ville gjeninnsette Saddam, kunne
slippe seg løs. Hvis Gaddafi og sønnen Saif blir arrestert, vil det utvilsomt
bidra til at pro-Gaddafi-motstanden mot opprøret går mot slutten. Det Vesten
virkelig bør frykte - og dette kan endre seg raskt - er muligheten for at
Gaddafi har kommet seg helskinnet til sin gamle tumleplass i Sirte. For der kan
stammelojaliteten fort vise seg sterkere enn frykten for en Nato-støttet libysk
styrke. Sirte er byen hvorfra Gaddafi som nybakt diktator etter revolusjonen i
1969 for første gang ga utenlandske investorer en bit av landets oljeressurser.
Den ligger knappe 25 kilometer fra hans fødested, men er ikke noe libysk Tikrit:
Den var åsted for det første store møtet i Den afrikanske union (AU), og både
byen og området rundt har tjent massivt på Gaddafis 41-årige styre. Den greske
geografen Strabo skrev for nesten to tusen år siden at ørkenbosettingene rett
sør for Sirte var som flekker på leopardskinnet Libya. En metafor Gaddafi må ha
likt. I vår tid har Sirte vært et slags bindeledd mellom det som under
italienernes kolonistyre var Libyas to deler: Tripolitania og Kyrenaika. Nettopp
i Sirte led «opprørerne» nederlag mot «lojalistene» tidligere i år. Snart blir
vi nødt til å bytte om disse to merkelappene. De som støtter det provestlige
overgangsstyret, vil måtte kalles lojalister, mens pro-Gaddafi-opprørerne i sin
tur blir «terrorister» som kan tenkes å angripe det vestvennlige libyske
regjeringsapparatet. Uansett kan Sirte, hvis innbyggere nå skal være i
forhandlinger med Gaddafis fiender, snart være en av Libyas mest interessante
byer. Hva er så Gaddafis plan? Desperat, kaller vi ham nå, men opp gjennom tida
har vi jo brukt så mange adjektiver på ham: oppfarende, senil, forrykt,
karismatisk, utrettelig, urokkelig, bisarr, statsmannsaktig (slik Storbritannias
tidligere utenriksminister Jack Straw så ham), kryptisk, eksotisk, gal,
eksentrisk og - nå nylig - tyrannisk, morderisk, barbarisk. Ut fra sitt skarpe
og særegne blikk for den libyske verden vil Gaddafi se seg tjent med å prøve å
overleve, opprettholde konfliktlinjen mellom stammefolk og resten, trekke
Vestens nye libyske allierte inn i en geriljakrig - og dermed gradvis svekke
«overgangsstyrets» kredibilitet. Krigen i Libya er uansett så uforutsigbar at
ord ikke er verdt papiret de er skrevet på. Kanskje gjemmer Gaddafi seg i en
tunnel under Hotell Rixos. Kanskje slapper han av i en av Robert Mugabes
villaer. Jeg tviler på det. I alle fall så lenge ingen prøver å utkjempe forrige
krig. 

Sp sliter 

Dagens leder Aviser og kommentatorer over hele landet, inkludert Klassekampen,
har denne uka skrevet mye om SVs dårlige tall på meningsmålingene, og
vanskelighetene partiet har som juniorpartner i regjeringen. Faren for å bli
ligget i hjel av den største partneren er kronisk. Men det som sies om SV, kan
med enda større tyngde sies om Senterpartiet. Riktignok fikk Sp en måling på 8,4
prosent i Aftenposten i går, opp 2,4 prosentpoeng fra forrige måling, og 0,4
prosentpoeng høyere enn kommunevalget i 2007, men nær sagt alle andre målinger,
ikke minst lokale, viser faretruende lave tall for Senterpartiet. En oversikt
Nationen publiserte denne uka viser at Sp ligger an til gjøre et dårligere valg
enn i 2007 i nær sagt alle landets fylker. Sp står i fare for å gå mest tilbake
i partiets sterkeste fylke, Sogn og Fjordane. En måling fra juni i Firda og Sogn
Avis viser en nedgang på 7,3 prosentpoeng fra forrige valg (fra 29 til 21,7
prosents oppslutning). I Sps nest sterkeste fylke, Nord-Trøndelag, faller
partiet med 6,2 prosentpoeng, fra 21,9 til 21,7 prosent. I andre sterke
Sp-fylker som Hedmark og Oppland er det også tilbakegang. I en augustmåling for
Hamar Arbeiderblad, går Sp tilbake i Hedmark med 4,9 prosentpoeng, til 9,9
prosent. Mens partiet på landsbasis hadde nesten 7,5 prosent oppslutning i snitt
de første ukene i august i 2007, viste et snitt av målingene i forrige uke en
oppslutning på rundt seks prosent. «Skal Sp opp på åtte prosent ved dette
valget, må partiet virkelig mobilisere. Tidligere kunne Sp konsentrere seg om å
mobilisere nye velgere fra andre parti eller sofavelgere. Det viktigste for Sp
nå er å mobilisere kjernevelgerne», sier valgforsker Bernt Aardal til Nationen.
På den siste sammenstillingen fra nettstedet Poll of Polls, basert på 31
kommuner, er Sp i ferd med å krype opp til sju prosent. Årets kommunevalg vil
ved siden av mye annet også gi oss et svar på om de mindre partiene får pusterom
i senga sammen med storebror Arbeiderpartiet. Hvis den rødgrønne
regjeringskoalisjonen gjør at både Sp og SV svekkes betydelig, vil også
oppslutningen om regjeringssamarbeidet kunne krakelere. 

Tid for rasismeparagraf? 

Georg Fredrik Rieber-Mohn ser ikke nødvendigheten av en ny
Ytringsfrihetskommisjon, men mener det er på tide at straffelovens
rasismeparagraf igjen prøves i retten. Overflødig: Personlig vil jeg avskaffe §
135a. 

Den har ikke hjulpet det antirasistiske arbeidet, sier Anders Heger. - Det er
kanskje på tide at straffelovens § 135a blir prøvd i rettssystemet igjen. Da
trenger man anmeldelser og det er helt greit å gjøre Riksadvokaten oppmerksom på
ytringer man mener er over streken, sier Fritt Ord-styreleder og tidligere
riksadvokat Georg Fredrik Rieber-Mohn. Dermed er jussnestoren på linje med
forsker Sindre Bangstad som i lørdagens Klassekampen sa at rasismeparagrafen
mister enhver legitimitet hvis den kun blir symbolsk, og pekte i den anledning
på det siste tiårets framvekst av hatefulle og sjikanøse ytringer på nettet og i
sosiale medier. 1999-prinsippene står seg Men det er også det eneste av
resonnementene til Bangstad som Rieber-Mohn kan stille seg bak. For der Bangstad
mener at Ytringsfrihetskommisjonens utredning fra 1999 har fått totalt
gjennomslag i norsk offentlighet og gjort ytringsfrihet til et dogme det ikke må
stilles spørsmål med og at vi derfor trenger en ny kommisjon, har Rieber-Mohn
helt motsatt tilnærming. - Jeg er snarere enig med kommisjonsmedlemmene Eivind
Smith og Helge Rønning som til Klassekampen uttalte at prinsippene fra 1999 står
seg, sier Rieber-Mohn. - Dessuten er det misvisende, som Bangstad hevder, at
kommisjonen endte opp med en amerikanskinspirert forståelse av ytringsfriheten.
Tankegodset var i harmoni med en generell utvikling av ytringsfriheten i Europa,
som menneskerettighetsdomstolen (EMD) har drevet fram. Kritisk til Bangstad
Rieber-Mohn er også uenig med Bangstad i at kommisjonens tanker har fått
fullstendig gjennomslag i rettsapparat, medier og i politikken. - Husk at
kommisjonen ikke fikk medhold i sine forslag til straffelovsendringer, verken om
å avskaffe blasfemiparagrafen eller å snevre inn § 135a, rasismeparagrafen.
Tvert imot rekker sistnevnte nå videre enn den gjorde i 1999, sier Rieber-Mohn,
som både har vært riksadvokat, høyesterettsdommer og medlem av
straffelovkommisjonen. - Men Høyesterett frifant Boot Boys-medlem Terje Sjølie
for hans antisemittiske uttalelser i 2002 - viser ikke det at kommisjonens
tanker hadde fått gjennomslag? - Den saken hadde mange sider, men det blir feil
når Bangstad underbygger sitt resonnement på denne måten. For ifølge Bangstads
logikk burde denne frifinnelsen da ha ført til mer nynazisme og jødehat, men så
vidt jeg kan se har det motsatte skjedd, sier Rieber-Mohn, og tilføyer: - Det er
nærliggende å tro at Bangstad mener at fri utfoldelse av ytringsfrihet i
ytterste konsekvens fører til hat og at resultatet kan bli 22. juli. Men
terrorangrepet kan ikke forklares langs sånne linjer. Tvert om: En levende
debatt kan forebygge hat og diskriminering. Her er jeg på linje med
Ytringsfrihetskommisjonen. Fordrer etisk refleksjon - Men Bangstad påpeker at
offentligheten kanskje ikke er så moden og så egnet til å konfrontere hatefulle
ytringer som Ytringsfrihetskommisjonen hevdet? - Den vesentlige del av
offentligheten er ansvarlig. Når de som befinner seg i randsonene kommer med
ekstreme ytringer, møtes det best gjennom motytringer og ikke ved å plassere
avsenderen bak lås og slå. Vi må alle stå fram og bruke ytringsfriheten, noe
mange ansvarlige stemmer har tatt til orde for etter 22. juli. - Samtidig må vi
huske at ytringsfrihet ikke er det samme som ytringsplikt, noe man kunne få
inntrykk av i debatten om Muhammed-karikaturene. Det må være en etisk refleksjon
før man ytrer seg, sier Rieber-Mohn, som også poengterer viktigheten av debatt
og diskusjon om presseetiske spørsmål. Han stiller seg derfor svært nølende til
Bangstads forslag om en ny Ytringsfrihetskommisjon. - Men det eksisterer
allerede en debatt om de prinsipielle sider ved ytringsfriheten. På det punktet
får derfor Bangstad det som han vil, sier Rieber-Mohn. Avskaff § 135a -
Personlig vil jeg avskaffe § 135a. Den har ikke hjulpet det antirasistiske
arbeidet og har ikke ført til noe godt, sier Anders Heger, forlegger og leder av
ytringsfrihetsorganisasjonen Norsk P.E.N. - Men hva med tilfeller som bloggeren
Fjordman som har oppfordret til borgerkrig mot muslimer? - Det kan jo hende at
domstolene ender opp med å si at hans meldinger i offentligheten er innenfor det
akseptable. Den som er rammet av dem, vil i så fall oppleve det som om staten
har «godkjent» hans meninger. Hva har vi oppnådd da? Heger mener også at det er
flere tankefeil i Bangstads resonnement. - Det virker som han mener at
rettsliggjøring er en måte å løse problemer på. Da vil jeg i stedet berømme
kommisjonen som tenkte godt da de på slutten av 90-tallet torpederte denne troen
på at rettssalen er stedet å løse enhver sosial utfordring, sier Heger. Han tror
samtidig at rettsliggjøring kan ha helt andre konsekvenser enn det Bangstad
håper på. - Dersom domstolen gjør jobben sin, skal den lete etter uskyld, ikke
skyld. Det er selve grunntanken i rettsstaten: Det er skyld som skal bevises - i
utgangspunktet forutsetter vi at folk er uskyldige. Rettsapparatet vil følgelig
gjøre hva det kan for å lete etter tegn på at dette ikke er ulovlig rasisme. De
ser etter unnskyldninger og på den måten kan lovtekster ende opp med å virke mot
sin hensikt. - Bangstad sier da heller ikke at domstol og lovgivning er svaret
alene, men at han først og fremst ønsker en debatt. Hva tenker du om det? - Det
eneste jeg vet er at man ikke får bukt med rasismen ved å pumpe inn en lov. Men
jeg er enig i at ytringsfrihet må debatteres, og jeg mener også at vi må ta
debatten et steg videre: Vi har omfavnet konklusjonene til
Ytringsfrihetskommisjonen, men egentlig aldri diskutert grunnlaget for
ytringsfriheten, sier Heger. - Og da tenker jeg blant annet på spørsmål knyttet
til hvilken type rettighet dette er. Er det en personlig rettighet man har i
kraft av å være menneske eller er det en rettighet som henger sammen med et
ønske om et bedre samfunn. Er det en personlig rett, rekker den langt lenger enn
om den er knyttet opp mot samfunnsnytten. Den diskusjonen har vi ikke hatt siden
1814 og den bør vi kunne gå inn i. 

- Får seg ekstrajobber som alle andre Tonje Gjevjon, styreleder i Boa
(Bildekunstnerne i Oslo og Akershus), mener at koplingen mellom dårlig økonomi
og lefling med økonomisk kriminalitet blant kunstnere er overdrevet. - Det er
riktig at kunstnerøkonomien er vanskelig, men slutningen at kunstnere lettere
lar seg friste til å gå over i gråsonene, stemmer ikke med min erfaring, sier
hun. - Hva tenker du om det bildet kommentator Lotte Sandberg skaper av
kunstnere som driver med lysskye transaksjoner og selger maleriene sine svart? -
Jeg aner ikke hvor hun har det fra. De kunstnerne jeg kjenner som sliter
økonomisk får seg ekstrajobber sånn som alle andre. Gjevjon mener likevel at et
søkelys på dagens ordninger og en diskusjon om andre løsninger er positivt. -
Bjerkestrand og Kulturrådet kan jo bidra til å bedre kunstnernes økonomi gjennom
å heve satsene i Statens Utstillingsstipend, som ikke engang har blitt
prisindeksert de siste ti årene, sier hun. - Norsk Kulturråd har selv bestemt å
ikke øke potten til dette stipendet og da bidrar man i alle fall ikke positivt
til kunstnernes økonomi. Gjevjon mener at det er Kulturrådets oppgave å lage og
håndheve ordninger som sørger for at flere midler går direkte til kunstnerne i
stedet for til andre virksomheter i kunstfeltet. - I dag går mye av midlene fra
Norsk Kulturråd til visningssteder, tekstutvikling og kunstkritikk. Det er flott
at man tenker på hele feltet, men slik ordningene er i dag er det ikke en klar
avgrensing mellom det som faktisk går direkte til kunstnerne og det som går til
sekundærprodusentene, sier hun. - Eller for å ta opp noe en del ikke tør å
snakke om: Bør midler til kunstkritikk og tekster relatert til kunst egentlig
være Norsk kulturråds ansvar? Gjevjon mener at midlene som skal gå til
prosjektmidler og produksjon av visuell kunst bør tredobles, og en del av disse
midlene øremerkes til produksjon av kunst. Målet må være å skape en stabil
grunnøkonomi for kunstnere og utøvere. - Kunstnere har også barn og hus og lån
og bil, og trenger en god grunnøkonomi. Det er ingenting i myten om at det blir
bedre kunst om kunstneren lider. 

Fører dette til vold? Diskusjonen om dataspillenes påvirkningskraft pågår for
full maskin. 

Men forskerne avviser problemstillingen blankt. Skytespill: «Man kan gjøre en
mer eller mindre fullstendig simulering av faktiske operasjoner», skriver Anders
Behring Breivik om dataspillene han spilte. 

Her fra ett av dem, Modern Warfare. - Jeg mener det er rimelig opplagt at
dataspill har hatt betydning for hendelsene 22. juli. Hele dramaturgien bærer
preg av dette, blant annet at Anders Behring Breivik hadde delt opp angrepet i
ulike levels, sier advokat og debattant Eirik Vinje. - Forsvaret i både inn- og
utland bruker datasimulerte kampscenarioer nettopp for å trene opp
kamprefleksene og for å slipe ned den naturlige motviljen mot å ta liv. Tanken
bak disse programmene er at det man skyter på mest mulig skal gjøres til et
objekt, ikke et menneske. Det er ingen grunn til å tro at ikke samme effekt gjør
seg gjeldende ved realistiske skytespill, mener Vinje. Han viser til at
hyppigheten av skytedrap på skoler har økt markant fra nittitallet, samtidig med
utbredelsen av dataspill. Strategispill De voldelige dataspillene er igjen
havnet på nyhetsmedienes agenda i etterkant av 22. juli. Kritikerne ønsker en ny
diskusjon om hvorvidt det som foregår på gutterommene omkring i landet, faktisk
kan tjene som en form for voldstrening. «Er det akseptabelt å lære en hel
generasjon opp i hvordan en utøver ondskap?», skrev KrFs Anita Appelthun Sæle -
et spørsmål som blir møtt med protester fra alle fagpersoner i dataspill
Klassekampen har snakket med. - Vil man snakke om militærtrening, kan man gå mye
lenger tilbake i tid og likevel finne spill som har blitt brukt til å bli en
bedre soldat: sjakk, for eksempel. Det er et spill som gir opplæring i
strategisk tenkning. Mens idrett er noe som har blitt brukt til å trene seg opp
både fysisk og til taktisk lagånd, sier Torill Elvira Mortensen ved
IT-Universitet i København. Simulasjonstrening Som 25-åring tok Anders Behring
Breivik ifølge ham selv ett år fri for å spille det kollektive krigsspillet
World of Warcraft på heltid. «En utfordring som likner den å drive din egen
business med sju eller flere ansatte. Å lykkes krever ekstreme mengder arbeid»,
skriver han i et intervju med seg selv i «2083», manuskriptet han la ut på
nettet i forkant av terrorangrepet. Et annet spill han var opptatt av, var
Modern Warfare. Etter hvert som Breivik spilte, vokste en ny dimensjon inn i
bruken av spillene: «Jeg ser mer enn noe annet på Modern Warfare 2 som en del av
min simulasjonstrening. (...) Man kan gjøre en mer eller mindre fullstendig
simulering av faktiske operasjoner», skriver han. Eirik Vinje sier til
Klassekampen at han mener det er viktig at foreldre og samfunnet for øvrig har
et bevisst forhold til virkningen av slike spill. - Et problem ved spill som
World of Warcraft er at spillerne suges inn i spillet, og isolerer seg fra
omverdenen. Et asosialt liv kan kanskje bidra til å utvikle ekstreme holdninger
og personlighetstrekk fordi personen ikke utsettes for den modererende effekten
man ofte får ved omgang med andre mennesker, sier Vinje, som legger til at han
ikke ser noen grunn til å tro at vanlige ungdommer tar skade av dataspill. - Jeg
har intet ønske om å forby dataspill, sier han. Mediepanikk - Kjenner du til
begrepet mediepanikk?, spør førsteamanuensis ved Norges Informasjonstekniske
Høyskole Faltin Karlsen. Han har skrevet doktorgrad om sosiale spill som World
of Warcraft, og protesterer mot at dataspill som medium inkluderes i
forklaringsmodellene i etterkant av 22. juli. - Mediepanikk handler om at særlig
nye medier blir gjenstand for en form for moralsk panikk. Vi blir redde for at
disse nye mediene skal ødelegge barn og ungdom, siden de er formbare og uferdige
vesener. Vi har sett mange tilfeller av mediepanikk opp gjennom tidene, både
knyttet til filmmediet, bøker og til og med til noe så uskyldig som Donald Duck.
- Men det er vel en viss forskjell på innholdet i Donald Duck og på suggererende
voldelige dataspill av typen Modern Warfare, der du selv skal simulere at du
deltar i krig? - Vel, volden handler ikke nødvendigvis om mediet i seg selv. Det
er ikke hold i forskningen til å si at vanlige barn blir mer voldelige av slike
spill, men de kan bli skremte av det. Et problem når det gjelder dataspill er at
foreldre ofte ikke ser det samme behovet for å snakke med barna om det de ser og
hører, som de gjør med andre medier. De forstår ikke hvor viktig spill er som
arena for barn, fordi de ikke spiller selv. - Bør vi ikke i det minste kunne ta
en diskusjon om at de samme spillene som spilles på gutterommene rundt omkring,
er blitt brukt som treningsplattform til 22. juli? - Det mest vesentlige er med
hvilken hensikt du går til et medie med. Dataspill kan gi siktetrening hvis man
ikke har mulighet til å få tak i faktisk skytetrening. Det er riktig. Men
massedrapsmenn er tross alt en veldig marginal gruppe som vil hente inspirasjon
overalt hvor den kan finnes. Internett er også fullt av bombeoppskrifter og
annen informasjon som kan brukes til sånne handlinger, sier Karlsen, og legger
til: - Hadde jeg hatt noen som helst tro på at vi får et fredeligere samfunn
uten dataspill, ville jeg vurdert tiltak på linje med andre medier. Men det fins
en rekke forskningsartikler som viser at dataspill ikke er utslagsgivende for at
det innimellom oppstår skolemassakrer og liknende. Flere peker på at det er
psykososiale faktorer som gjerne er utslagsgivende. Totalt målrettet bruk Torill
Elvira Mortensen er på linje med Karlsen. - Vi kan velge. Er det viktig å ha et
dataspillbål, eller forstår vi at dette er en teknologi som kan brukes på veldig
mange områder, og som i seg selv ikke endrer mennesker? sier hun. - Men er ikke
nettopp det at virtuelle programmer brukes i militær opplæring, et tegn på at de
har en påvirkningskraft? - Det er ikke en fremmed tanke, men America's Army, som
det amerikanske forsvaret bruker, er ikke et spill, det er først og fremst en
simulasjon. Det er heller ikke skapt for at man skal trene seg til å drepe, det
handler om å lære å forstå en god del strategier og teknikker og ikke minst
språkbruk som brukes i det amerikanske militæret, sier Mortensen. Det at Breivik
brukte et spill som «Modern Warfare» som voldsplattform, mener forskeren nettopp
illustrerer at det ikke er voldsspillet i seg selv som gjør spilleren i stand
til å utføre voldelige handlinger i virkeligheten. - Alt det han gjorde var
totalt målrettet, det ble brukt for å rette seg inn mot en handling. For et
menneske som føler et slags behov for å rette livet sitt i en retning, betyr det
ikke at det er teknologien som fører en dit. Det er ofte ikke er spillet de er
interessert i, det er volden, sier hun. Moral og intellekt Doktorgradskandidat i
sosiologi Jan Frode Haugseth tror også synet at dataspill har en negativ
påvirkningskraft på spillerne er for enkelt. - Det forutsetter i så fall at
menneskene er helt mekaniske. Vi har et intellekt vi behandler alle medier med,
som vi forstår kognitivt og oversetter via en slags moral. Det gjelder ikke
minst måten vi møter verdisystemene i dataspill på, sier han. 

Thriller 

Dagens leder Kommunevalgkampen er i ferd med å utvikle seg til en thriller, der
det store spørsmålet er hvor store sårskader Senterpartiet og SV har pådratt seg
i den rødgrønne koalisjonen. En sammenstilling av alle kommunevalgmålinger på
nettstedet Poll of polls viser at SV i gjennomsnitt har en oppslutning på 4,5
prosent, en tilbakegang på 1,7 prosentpoeng fra forrige lokalvalg. Sp får 6,5
prosent, et fall på 1,7 prosentpoeng. Til Dagens Næringsliv sier valgforsker
Bernt Aardal at SV «ligger forferdelig dårlig an», ikke minst fordi partiet
sjelden klarer å mobilisere velgere i innspurten av valgkamper. Ved de siste fem
stortingsvalgene var det bare i 2001 SV klarte å øke oppslutningen i løpet av
valgkampen. Arbeiderpartiet har vært på offensiven på de fleste målinger etter
terrorangrepet 22. juli. I gjennomsnitt har partiet nå en oppslutning på 31,2
prosent, en vekst på 1,6 prosentpoeng fra forrige lokalvalg. På flere målinger
har det sett ut som høyrebølgen var stoppet opp. Men kommunemålingene viser at
Høyre ser ut til å holde seg rimelig godt, med en oppslutning på hele 26,1
prosent. Det betyr at partiet ligger an til en økning fra 2007-valget på hele
6,8 prosent. Det betyr svært mange nye kommune- og fylkestingsrepresentanter og
flere ordførere. Kristelig Folkeparti og Venstre ligger begge på i overkant av
fem prosent, en svak tilbakegang for begge. Frp har på sin side en oppslutning
på 14,7 prosent, en svekkelse på 2,8 prosentpoeng fra forrige lokalvalg.
Terrorangrepet ser ikke ut til i seg selv å ha svekket partiet. Frp mistet svært
mange velgere i vår, men har faktisk holdt seg godt i august. Et typisk uttrykk
for de generelle tendensene er Tysnes kommune i Sunnhordland, der Høyre på den
siste målingen for avisa Sunnhordland ligger an til å bli største parti for
første gang siden 1983. De siste 28 årene har KrF og Senterpartiet hatt
ordføreren, men begge disse partiene ser ut til å gå tilbake. I Tysnes ser for
øvrig både Ap og Frp ut til å styrke seg ved dette valget. På landsbasis kan
Høyre være i ferd med å gjøre sitt beste valg på svært lenge. Bare Ap av de
andre partiene ligger an til å øke. 

Vil dele makta med KrF Åpen: 

LO-leder Roar Flåthen åpner nå for å ta KrF inn i den rødgrønne varmen - dersom
Knut Arild Hareide vil. åpner opp: LO-leder Roar Flaathen ser på KrF som en
naturlig samarbeids partner i kampen mot privatisering. 

Venstre har han mindre tro på i denne saken. Som første LO-leder åpner nå
Flåthen for samarbeid mellom de rødgrønne og KrF. Forgjengerne Gerd-Liv Valla og
Yngve Hågensen var i sin tid pådrivere for det rødgrønne samarbeidet. Nå håper
Flåthen på å utvide samarbeidet ytterligere - på én betingelse: - Det avgjørende
spørsmålet for oss er å hindre privatisering og konkurranseutsetting ute i
Kommune-Norge. Der opplever jeg KrF som et av de mest naturlige partiene å
samarbeide med, sier han. Og LO-lederen er ikke fremmed for at partiet kan ta
plass i den rødgrønne regjeringen etter 2013. Lukker døra for Venstre - Det er
opp til Knut Arild Hareide, og hvor han vil sette beina. Jeg opplever ham som en
mann med et sosialt blikk, som er enig med LO i mange avgjørende spørsmål.
Sentrale Ap-politikere som Trond Giske og Jonas Gahr Støre har lenge flørtet med
tanken om å ta KrF inn i den rødgrønne alliansen for å isolere Høyre og Frp
politisk. Men hittil har SV satt foten ned. Nå er imidlertid partiet på gli, og
i Klassekampen tirsdag åpnet SV for første gang for å ta KrF inn i varmen i det
rødgrønne utstillingsvinduet Trondheim. Mens de rødgrønne frir uhemmet til KrF,
beveger Venstre seg stadig nærmere Høyre og Frp. Partiet inngår nå i et
forpliktende samarbeid med Frp i syv av landets ti største kommuner. Overfor
Klassekampen slår Roar Flåthen fast at det ikke er aktuelt for LO å åpne for noe
samarbeid med Venstre. - Jeg opplever at Venstre ikke er like tydelige på mange
områder som er viktige for oss. Ikke minst gjelder dette synet på privatisering,
sier han. Flåthen understreker at spørsmålet om samarbeid er lokalt betinget, og
at det er store lokale variasjoner i hvilke partier de rødgrønne bør samarbeide
med. - Det avgjørende er naturligvis hvilken politisk kurs et slikt samarbeid
får. Men vi kommer ikke med noen advarsel på generelt grunnlag mot å samarbeide
med KrF, sier han. Spent på Hareide Knut Arild Hareide har holdt kortene tett
til brystet etter at han ble valgt til partileder, og har ikke villet si noe om
hva slags regjeringskoalisjon partiet vil inngå i før etter kommunevalget i
høst. Flåthen er en av mange som følger spent med på hvilken side av gjerdet
Hareide til slutt faller ned på. - KrF er et borgerlig parti, det nytter det
ikke underkjenne. Men samtidig har de et verdigrunnlag som vil gjøre det
vanskelig for dem å samarbeide med Høyre og Fremskrittspartiet, sier han. 

Rødgrønn krangel i Trondheim Alle vil med: 

Ap vil bygge breiest mulig koalisjon i Trondheim, men småpartiene krangler så
fillene fyker om hvem som skal få være med på festen. Uenig: Førstekandidat for
Rødt og LO-leder i Trondheim, Arne Byrkjeflot, er lite tilfreds med at LO-leder
Roar Flåthen inviterer KrF med i rødgrønt samarbeid. 

- En slik koalisjon vil være en tragedie for SV, og det rødgrønne prosjektet vil
miste sin tiltrekningskraft, sier han. Drøye to uker før kommunevalget er det
igjen dødt løp mellom de rødgrønne og de borgerlige i Trondheim, ifølge en
måling i Adresseavisa i går. Dersom målingen skulle slå til, er de rødgrønne
avhengige av å få med enten KrF eller Rødt for å bevare flertallet.
Arbeiderpartiet frir til de fleste for å hindre at Høyre og Frp kommer til
makten. De fleste av småpartiene vil samarbeide med Ap, men er ikke enige om
hvem andre det er som bør få være med å styre. Sentrumssamarbeid Mens SV åpner
for samarbeid med KrF i Trondheim, er ikke tonen fra «sentrumskameratene» like
hjertelig overfor SV. Senterpartiets førstekandidat i Trondheim, Marte Løvik,
ser helst at SV holdes utenfor styringskoalisjonen i Trondheim. -
Idealsituasjonen for oss er et samarbeid med Ap, KrF og Venstre, sier Løvik, som
heller ikke lukker døra for samarbeid med de borgerlige. Hun understreker
likevel at hun er fornøyd med styringskonstellasjonen som den er i dag, som er
et samarbeid mellom Sp, Ap, SV og Miljøpartiet de Grønne. Men Løvik legger ikke
skjul på at hun mener det å bytte ut SV med KrF og Venstre vil gi en politikk
som passer Senterpartiet bedre. - Det vil nok gi en politikk som er mer åpen for
private løsninger, sier Løvik. Sentrumskameraten Venstres drøm er å styre sammen
med Høyre, KrF og Senterpartiet, men partiet går heller ikke av veien for
samarbeid med Arbeiderpartiet, så lenge sentrumspolitikk ligger til grunn. - Det
er ikke aktuelt å samarbeide med den sittende styringskoalisjonen, så lenge SV
er med og legger ned veto mot konkurranseutsetting av kommunale tjenester. Men
så lenge man styrer med sentrumspolitikk i bunnen, er vi åpne for å samarbeide
med Ap, sier Venstres førstekandidat i Trondheim, Jon Gunnes. - Tragisk for SV
Arne Byrkjeflot, førstekandidat for Rødt og LO-leder i Trondheim, synes ikke noe
om at LO-leder Roar Flåthen i gårsdagens Klassekampen inviterer KrF med i
rødgrønt samarbeid, både lokalt og nasjonalt. Han mener de rødgrønne i Trondheim
heller bør se mot venstre i jakten på nye samarbeidspartnere, og advarer mot at
SVs åpning for å samarbeide med KrF vil ta entusiasmen ut av det rødgrønne
prosjektet. - En slik koalisjon vil være en tragedie for SV, og det rødgrønne
prosjektet vil miste sin tiltrekningskraft. Prosjektet fikk voldsom appell og
gjennomslagskraft i Trondheim i 2003 fordi man ikke bare skulle hindre Frp og
Høyre i å gjøre det verre, men ta tilbake tapte skanser og få en ny politisk
kurs. Dette rødgrønne prosjektet har stanset opp, både lokalt og nasjonalt. I
lengden nytter det ikke å mobilisere bare på at alternativet er så mye verre,
sier Byrkjeflot. - Trenger ikke KrF Enten har dagens samarbeidspartnere hatt
flertall alene, eller så har de hatt det sammen med Rødt, sier Byrkjeflot, som
mer enn gjerne blir med på et rødgrønt samarbeid etter valget. - Rødt er villig
til å gå inn i et samarbeid med budsjettbalanse, og et samarbeid med oss vil
flytte tyngdepunktet i koalisjonen til venstre, slik at vi holder trykket oppe i
kampen mot privatisering og konkurranseutsetting. Førstekandidaten Geirmund
Lykke er ingen rødgrønn politiker, men er for privatisering,
konkurranseutsetting, salg av kommunale bedrifter og valgfrihet både i skole og
eldreomsorg, sier Byrkjeflot. KrF på sin side, nevner privatisering og salg av
kommunale bedrifter som et av punktene det kan bli vanskelig for KrF å
samarbeide med de borgerlige om, sammen med Miljøpakken som Frp går imot, og
skjenketida, som de borgerlige vil utvide. - Privatiseringspolitikken er viktig
for oss, og noe vi kommer til å se nøye på i eventuelle forhandlinger med de
borgerlige. Her er vi opptatt av at gode verdier som arbeidstakerrettigheter må
ligge i bunn, og vi vil ikke være med på å selge ut kommunale bedrifter, sier
KrFs førstekandidat Geirmund Lykke, som er klar på at han i en vippeposisjon
først vil ta kontakt med de borgerlige for å drøfte samarbeid. SV ønsker heller
et samarbeid med Rødt enn KrF, ifølge varaordfører og førstekandidat for
Trondheim SV, Knut Fagerbakke. Han ønsker Rødt velkommen inn i koalisjonen, så
lenge de går med på budsjettsamarbeidet, men er klar på at det er Ap som stikker
kjepper i hjulene for et mer radikalt rødgrønt samarbeid. - Det er Ap som er
bøygen her, sier Fagerbakke. 

Flere går til ytre høyre Ber om hjelp: Etter 22. juli bagatelliserte PST
trusselen fra ytre høyre. 

Nå ønsker de mer informasjon. «Trusselen fra høyreekstreme miljøer i Norge er
ikke endret etter terrorhandlingene. Terrorhandlingene vil kunne svekke
rekrutteringen til miljøene ytterligere.» Slik het det i den oppdaterte
trusselvurderingen fra PST, som kom 29. juli. I etterkant har det imidlertid
vist seg at rekrutteringen til disse miljøene har økt. Ifølge leder ved
Antirasistisk Senter, Kari Helene Partapuoli, opplever både Stopp islamiseringen
av Norge (SIAN) og Norwegian Defence League (NDL) medlemsvekst. - Tok PST feil
da de trodde 22. juli ville svekke rekrutteringen? - Jeg ville også sagt at
dette kunne føre til en svekking av rekrutteringen de første dagene. Da la også
noen ned aktiviteten og gikk ut av disse Facebook-gruppene. Men det vi ser nå er
at de er tilbake i full blomst. Og det har kommet nye til, sier Partapuoli til
Klassekampen. Pressetalsperson Ronny Alte i NDL bekrefter det samme overfor
Klassekampen. Ifølge ham teller deres lukkede Facebookgruppe nå 1233 medlemmer.
For mye fokus på islam - Vi hadde rundt 900 medlemmer fram til 22. juli. I
dagene etter var det mange som meldte seg ut, men nå i seinere tid er økningen
større i gjennomsnitt per dag enn det har vært før, sier Alte. I sin åpne
trusselvurdering for 2011 uttrykker PST bekymring for at NDL skal knytte til seg
voldelige og høyreekstreme miljøer. Likevel har PSTs hovedfokus vært på radikal
islam. Allerede i 2010 oppfordret Antirasistisk Senter PST til å bli mer
oppmerksom på islamfiendtlige miljøer, som blant annet NDL. Men de opplevde å få
lite gehør for dette. Men i går kontaktet PST senteret og ba om et møte, noe
leder Kari Helene Partapuoli er svært glad for. - Vi vil bidra med kunnskap. Vi
ser noen tendenser og har grasrotkontakter som plukker opp informasjon som en
stor og etablert organisasjon kanskje overser, sier Partapuoli til Klassekampen.
Også medlem av justiskomiteen, Akhtar Chaudhry (SV), har tatt opp PSTs manglende
søkelys på de høyreekstreme miljøene. Det gjorde han i Klassekampen og i et møte
med PST i mars 2010. - Det skal være ytringsfrihet, det er det demokratiet er
best tjent med. Men da må også noen ha et våkent øye med hva som er truende
ytringer, og hvor det ligger potensial for at trusler kan settes ut i verk, sier
han og mener PST i altfor stor grad har fokusert på ekstremister med muslimsk
bakgrunn. 

Kapittel 1 

Mandat og arbeidsform 

1.1 Innledning Statskirkeordningen har vært omdiskutert i mer enn 150 år. 

Den har vært vurdert av flere offentlige og kirkelige utvalg og har vært til
drøfting og behandling i Stortinget en rekke ganger. En offentlig utnevnt
kommisjon fra 1971 foreslo i NOU 1975:30 Stat og kirke at Den norske kirke
skulle bli en fri folkekirke. Da saken ble behandlet i 1982, besluttet
Stortinget nesten enstemmig å videreføre statskirkeordningen. Senere har det
blitt fremsatt flere forslag om å avvikle ordningen, men ingen av forslagene har
fått tilstrekkelig (kvalifisert) flertall i Stortinget. Ordningen har imidlertid
blitt reformert gjennom ulike lovendringer som har gitt Den norske kirke større
selvstendighet. 

I dag har de fleste politiske partier programfestet å avvikle
statskirkeordningen i sin nåværende form. Kirkerådet nedsatte i 1998 et utvalg
som skulle utrede forholdet mellom kirke og stat. Utvalget la frem sin utredning
Samme kirke - ny ordning i 2002, med en klar anbefaling om en ny ordning av
forholdet mellom stat og kirke. I den kirkelige høringsrunden som fulgte var det
mange kritiske kommentarer til utvalgets forslag. Saken ble behandlet på
Kirkemøtet høsten 2002. 

Kirkemøtet vedtok å arbeide med reformer innenfor eksisterende ordning, men
anbefalte samtidig at det ble oppnevnt et offentlig utvalg til å utrede
forholdet mellom stat og kirke. I 2002 ble det i Stortinget foreslått å oppnevne
en bredt sammensatt offentlig kommisjon for å vurdere forholdet mellom stat og
kirke. Stortingskomiteen gikk i sin innstilling inn for dette, og et enstemmig
Storting sluttet seg til innstillingen. 

Regjeringen fulgte opp vedtaket og oppnevnte i mars 2003 et offentlig utvalg på
20 medlemmer. 

1.1.1 Medlemmer Stat-kirke-utvalget ble oppnevnt ved kongelig resolusjon av 14.
mars 2003. Utvalget fikk en bred sammensetning med representanter fra alle de
politiske partiene på Stortinget, kirkelige organer, den samiske befolkning,
Norges Frikirkeråd, Human-Etisk Forbund, ulike religioner og representanter med
spesiell fagkompetanse. 

Åtte av medlemmene ble oppnevnt etter forslag fra de politiske partiene på
Stortinget. 

Regjeringen oppnevnte følgende medlemmer i utvalget: - Fylkesmann Kåre Gjønnes,
Orkdal (leder) - Pensjonist Marit Tingelstad, Gran (nestleder) - Lagssekretær
Jorund Andersen, Kristiansand - Domprost Per-Otto Gullaksen, Fredrikstad -
Sokneprest Jens-Petter Johnsen, Oslo - Gruppeleder Helge Kolstad, Trøgstad -
Biskop Per Oskar Kjølaas, Tromsø - Husmor Hildur Larsen, Sveio - Prosjektleder
Lena Larsen, Oslo - Prosjektleder Vibeke Limi, Bærum - Stortingsrepresentant
Inge Lønning, Oslo - Direktør Kjell Nordstokke, Oslo/Geneve - Generalsekretær
Dag Nygård, Notodden - Spesialrådgiver Ingar Samset, Trondheim - Fagsjef Bente
Sandvig, Bærum - Rådgiver Hege Fjellheim Sarre, Karasjok - Advokat Fredrik
Sejersted, Oslo - Spesialrådgiver Anfin Skaaheim, Asker - Kirkeverge Hege
Steinsland, Haram - Høgskolelektor Pia Svensgaard, Tromsø (til desember 2003) 

- Lektor Tone Løwe, Hegra (fra desember 2003) 

1.1.2 Mandat 

Utvalget fikk følgende mandat: "Formålet med utredningen er å gi grunnlag for å
treffe beslutning om statskirkeordningen skal videreføres, reformeres eller
avvikles. 

Det legges til grunn at Den norske kirke fremdeles skal være en bekjennende,
misjonerende, tjenende og åpen folkekirke. 

Med henblikk på formålet, skal utvalget vurdere: 1. Statskirkeordningen i sin
helhet slik den er utformet og virker i Norge. 2. Mulige eller ønskelige
reformer innenfor rammen av det en med rimelighet kan karakterisere som en
statskirke. 

3. Alternativ til statskirkeordningen og overgangsordninger ved et eventuelt
opphør av statskirkeordningen. 4. Finansiering av kirkelig virksomhet, herunder
spørsmål knyttet til medlemsavgift, livssynsavgift, skatt og statlige/kommunale
bevilgninger. 5. Gravferdsforvaltningen. 6. Ordninger for ivaretakelse av
fredede og verneverdige kirker. 7. Eiendomsretten til kirker og kirkegårder,
andre aktuelle eiendommer, opplysningsvesenets fond m.v. ved et eventuelt opphør
av statskirkeordningen. 

8. Hvilke konsekvenser foreslåtte endringer i kirkeordningen antas å ha for
blant annet oppslutningen om Den norske kirke, for det åndelige liv, for
kirkelig undervisning og diakoni, for vår kultur og for verdigrunnlaget i vårt
folk. 

Det forutsettes at utvalget i tilknytning til sine tilrådinger legger fram
konkrete forslag til nødvendige endringer i Grunnloven og/eller annen
lovgivning. Det bør være et mål for utvalget å foreslå løsninger som kan få
bredest mulig oppslutning og som sikrer at kirkens medlemmer opplever å ha sin
kirke i behold og at samfunnets verdiforankring ikke svekkes. Utvalget bør
konsentrere seg om forholdet mellom staten og Den norske kirke. 

Det må tas nødvendige hensyn til ivaretakelse av religionsfriheten, uten at det
dermed forutsettes at utvalget utreder religionspolitiske spørsmål generelt. 

Det er ønskelig at utvalget arbeider i dialog med kirkelige organer og andre
aktuelle aktører i samfunnet. Utvalget kan utarbeide delrapporter med mulige og
alternative grunnlovsforslag. Disse må foreligge på et tidspunkt som gjør det
mulig at det, i Stortinget, kan fremsettes grunnlovsforslag innenfor den fristen
som gjelder for slike forslag inneværende stortingsperiode. 

Utvalget skal legge fram sin utredning innen utgangen av 2005." 

1.2 Utvalgets forståelse av mandatet I følge mandatet skal utvalget beskrive
statskirkeordningen slik den er utformet og virker i Norge. Utvalget har ikke
beskrevet og vurdert alle sider ved Den norske kirkes virksomhet, men først og
fremst redegjort for forhold som har sammenheng med statskirkeordningen.
Utvalget har tatt utgangspunkt i dagens situasjon, samt beskrevet hvordan
ordningen historisk sett har oppstått og utviklet seg. 

For å gi perspektiver til forslag om mulige reformer og fremtidige ordninger,
har utvalget funnet det nyttig å innhente informasjon om andre land og kirker.
Utvalget har i første rekke vurdert forholdet mellom staten og Den norske kirke,
og har derfor ikke foretatt en grundig gjennomgang av ansvars- og
oppgavefordelingen mellom de ulike nivåene i Den norske kirke. Begrunnelsen for
en slik avgrensning er at selve formålet med utredningen er å gi et grunnlag for
å beslutte om statskirkeordningen skal videreføres, reformeres eller avvikles.
Utvalget har imidlertid kommentert og til dels tatt stilling til reformtema som
direkte eller indirekte kan ha sammenheng med kirkens forhold til staten. 

Tidligere og pågående reformarbeid innenfor Den norske kirke er dessuten
referert i utredningen. Mandatet poengterer at "...det må tas nødvendige hensyn
til ivaretakelse av religionsfriheten. " De internasjonale
menneskerettighetskonvensjonene er tatt inn i norsk lovgivning gjennom
menneskerettighetsloven av 1999. Utvalget har derfor vurdert dagens
statskirkeordning og alternative kirkeordninger i henhold til kravene til
religionsfrihet og likebehandling. I utredningen har utvalget brukt begrepet
"tros- og livssynsfrihet" i stedet for religionsfrihet. 

Den mest anvendte internasjonale betegnelsen er "Freedom of Religion or Belief".
Det faller utenfor mandatet å gjennomgå og foreslå en samordnet tros- og
livssynspolitikk for det norske samfunnet. 

Utvalget anbefaler at et slikt arbeid settes i gang når det fremtidige forholdet
mellom staten og Den norske kirke er avklart. Mandatet sier at arbeidet skal
basere seg på en videreføring av kirkens selvforståelse: "Det legges til grunn
at Den norske kirke fremdeles skal være en bekjennende, misjonerende, tjenende
og åpen folkekirke." Denne målformuleringen er vedtatt av Kirkemøtet og benyttet
bl.a. i budsjettproposisjonene til Stortinget i de senere årene. 

Utvalget har derfor ikke sett det som sin oppgave å vurdere eventuelle endringer
i hvordan Den norske kirke definerer seg som kirke eller foreslått forandringer
i Den norske kirkes formål. Begrepet folkekirke er ulikt forstått blant
utvalgets medlemmer. 

Kirke- og undervisningskomiteens innstilling om stat og kirke fra 1980-81
oppfatter begrepet folkekirke slik: "Folkekirke er en betegnelse som blir nyttet
både om den kirke vi har og om en kirke som er løsrevet fra staten. Med
folkekirke menes en kirke hvor dåpen er grunnlag for medlemskap og stemmerett,
og vel også en kirke som omfatter det store flertall av folket. Motsetningen til
folkekirken blir da en kirke hvor det i tillegg til dåpen kreves personlige
kvalifikasjoner eller erklæringer for å kunne bli medlem eller ha stemmerett i
kirken. 

Det kan heller ikke være tvil om at for store deler av folket står også
uttrykket " folkekirken " for en kirke hvor mennesker får ta del i kirkelige
handlinger som dåp, konfirmasjon og vigsel uten at det stilles krav til deres
personlige trosforhold." Dette er imidlertid ingen uttømmende definisjon.
Betegnelsen folkekirke brukes både om kvalitative og kvantitative kjennetegn på
Den norske kirke og fortolkes på ulike måter. Det er enighet i utvalget om at
det ikke er nødvendig med en eksakt definisjon av begrepet for å kunne vurdere
relasjonene mellom staten og kirken eller foreslå endringer. Utvalget vil
presisere at Den norske kirke ikke har eksklusiv rett på begrepet folkekirke.
Utvalget ser også farene ved å etablere en forståelse av " folk " og " kirke "
som sammenfallende størrelser, og å knytte utviklingen av det norske samfunnet
til en slik sammenkobling. Ikke minst er dette problematisk i forhold til de som
ikke er medlemmer av Den norske kirke. 

Utvalget har likevel valgt å benytte " folkekirke " som del av navnet på de
foreslåtte alternativene for å understreke at Den norske kirke kan videreføre
sin identitet som folkekirke uavhengig av endringer i forholdet mellom staten og
kirken. Mandatet forutsetter at: "...utvalget i tilknytning til sine tilrådinger
legger fram konkrete forslag til nødvendige endringer i Grunnloven og/eller
annen lovgivning". 

Utvalget har fulgt opp dette, og også beskrevet de viktigste konsekvensene som
de ulike alternativene innebærer for staten, Den norske kirke og andre tros- og
livssynssamfunn. Tallpunktene 4 - 7 i mandatet angir ulike tema av
organisasjonsmessig, juridisk og økonomisk karakter: Finansiering av kirkelig
virksomhet, gravferdsforvaltning, ordninger for ivaretakelse av fredede og
verneverdige kirker og eierforholdet til kirker, kirkegårder og andre eiendommer
ved eventuelt opphør av statskirkeordningen. Gravferdsforvaltningen og ordninger
for ivaretakelse av fredede og verneverdige kirker er vurdert uavhengig av
fremtidig kirkeordning. 

Forslag til mulige finansieringsordninger og eierforhold er derimot relatert til
de ulike alternativene for forholdet mellom staten og Den norske kirke. Mandatet
understreker at utvalget skal foreslå inkluderende løsninger som ikke virker
fremmedgjørende på kirkens medlemmer og som ikke svekker samfunnets
verdiforankring. 

Dette inngår i vurderingene av de ulike alternativene for fremtidig
kirkeordning, i utvalgets argumentasjon og endelige tilråding. Mandatet
forutsetter at utvalget skal legge frem en utredning, men utvalget kunne
utarbeidet delrapporter med mulige og alternative grunnlovsforslag. Slike
forslag måtte utvalget i så fall fremlegge allerede etter ett års arbeid, dvs.
sommeren 2004. Utvalget besluttet tidlig å konsentrere seg om å lage én
utredning, både fordi flere delutredninger ville kreve mye ekstraarbeid og
ressurser for øvrig, og fordi det kunne gjøre det vanskeligere for utvalget å
levere en helhetlig og konsistent hovedutredning. 

Utvalget mente det ville være uheldig å isolere grunnlovsspørsmålene og
presentere alternative forslag uten at de var satt i sammenheng med de øvrige
juridiske, organisasjonsmessige og økonomiske overveielsene som utvalget måtte
gjøre. 

1.3 Utvalgets arbeid Utvalget har hatt i alt 39 møtedager, fordelt på 17 møter.
Høsten 2003 ble utvalgets møte kombinert med en tre dagers studietur til
Sverige, Finland og Danmark, hvor det ble avholdt møter med representanter for
statlige og kirkelige myndigheter og andre tros- og livssynssamfunn.
Representanter for media var med på studiereisen. På flere av møtene har
ressurspersoner utenfra vært invitert til å holde foredrag for utvalget. 

Utvalget har også arrangert et åpent folkemøte i Karasjok. 

Utvalgets leder, medlemmer av utvalget og sekretariatet har underveis i arbeidet
deltatt på flere seminarer i inn- og utland og hatt kontakt med en rekke
personer, organisasjoner og institusjoner innen Den norske kirke og i samfunnet
ellers, i tråd med mandatets ønske om at utvalget arbeider i dialog med
kirkelige organer og andre aktuelle aktører i samfunnet. For å sikre at alle
medlemmene i utvalget ble involvert på like fot, har den tradisjonelle
møteformen med plenumsdiskusjoner vært supplert med andre møte- og
arbeidsformer. 

Et intranettsted for utvalgets medlemmer ble etablert høsten 2003. Utvalget har
innhentet betenkninger og utredninger fra ulike fagmiljøer. Flere av disse har
vært ressursmateriale for arbeidet med utredningen. 

En oversikt over hvilke, finnes i litteraturlisten. 

1.4 Sekretariat Sekretariatet ble lagt til Trondheim og var fullt operativt fra
1. juni 2003. Frem til 6. april 2005 ble det ledet av Johannes Ulltveit-Moe, med
Kristin Grimstad som medarbeider. Johannes Ulltveit-Moe arbeidet vekselvis i
Oslo og Trondheim, mens Kristin Grimstad har hatt kontor i Statens Hus i
Trondheim. Ulltveit-Moe trådte ut av sekretariatet 6. april 2005. 

Fra da av har sekretariatet vært ledet av Kristin Grimstad som har hatt bistand
til sekretariatsarbeidet av innleid konsulenthjelp. Fra 15. september 2004 har
de fire utvalgsmedlemmene Per-Otto Gullaksen, Jens-Petter Johnsen, Bente Sandvig
og Fredrik Sejersted utgjort en tekstgruppe som har bistått sekretariatet med å
utarbeide tekstforslag i utredningen. Fra 15. august 2005 har utvalgsmedlem
Jens-Petter Johnsen, i forståelse med departementet og utvalget, arbeidet i 60 %
for sekretariatet. 

Geir Gangstad har arbeidet på deltid med design og tekstutforming av utredningen
fra 1. juli 2005. Sekretariatet har gjennom hele arbeidet hatt verdifull bistand
fra ulike kompetansemiljøer, både gjennom konkrete bestillingsoppdrag, møter og
mer uformell kontakt. Fylkesmannens administrasjon i Sør-Trøndelag har bistått
med praktisk og administrativ støtte. 

Kapittel 2 

Sammendrag 

2.1 Utvalgets standpunkter 

2.1.1 Fremtidig kirkeordning Formålet med utredningen er å gi grunnlag for å
treffe beslutning om statskirkeordningen skal videreføres, reformeres eller
avvikles. Utvalgets flertall på 18 medlemmer anbefaler at dagens
statskirkeordning oppheves, og at det etableres en ny kirkeordning for Den
norske kirke. Et flertall av disse, 14 medlemmer, anbefaler at Den norske kirke
organiseres som en lovforankret folkekirke. Et mindretall av disse, 4 medlemmer,
anbefaler at Den norske kirke organiseres som en selvstendig folkekirke. 

To medlemmer anbefaler at dagens statskirkeordning videreføres innenfor
gjeldende grunnlovsbestemmelser. 

Lovforankret folkekirke Flertallets forslag om en lovforankret folkekirke
innebærer at Grunnlovens nåværende bestemmelser om statskirkeordningen oppheves,
og at Den norske kirke blir et selvstendig rettssubjekt med egne styringsorganer
og med selvstendig ansvar for alle saker som har med kirkens tro og virksomhet å
gjøre. Biskoper utnevnes av kirkens egne organer, på grunnlag av en bred
nominasjons- og valgordning. Den norske kirke gis fortsatt en særlig tilknytning
til staten gjennom en kirkelov, gitt av Stortinget. 

Flertallet anbefaler at denne kirkeloven utformes som en kortfattet rammelov og
forankres i en grunnlovsbestemmelse. Statskirkeordningen ble til i en annen tid
og i et mer homogent samfunn. I møte med samtidens krav er det stadig nødvendig
å tilpasse kirkens ordninger til nye utfordringer. Det synes ikke lenger å være
rom for ytterligere reformer innenfor Grunnlovens rammer. Flertallet mener at en
lovforankret folkekirke ivaretar stillingen som Den norske kirke har i landets
historie og understreker kontinuiteten mellom nåværende og ny kirkeordning.
Samtidig uttrykker ordningen at kirken, i likhet med andre tros- og
livssynssamfunn, er et trossamfunn med en egenart forskjellig fra statens.
Flertallet legger avgjørende vekt på at Den norske kirke fortsatt skal være en
landsdekkende kirke med bred kontaktflate og med rom for ulike grader av
trosengasjement og aktivitet blant sine medlemmer. 

Kirkens selvforståelse og egenart som trossamfunn må ivaretas slik at den kan
oppfylle sin oppgave som kirke og styrke sin rolle som folkekirke. Gjennom de
senere år er kirkens demokratiske strukturer bygd ut på alle nivåer. Kirken har
egne organer som kan overta de oppgaver som Kongen (regjeringen) i dag ivaretar.

Flertallet vil likevel understreke at det er behov for tiltak som styrker både
valgdeltakelse og representativitet. Forholdet mellom kirke og folk fremstår for
flertallet som langt viktigere enn forholdet mellom kirke og stat. Dette
forholdet avhenger først og fremst av om kirken klarer å formidle sitt budskap
på en måte som vekker engasjement i befolkningen. Det er folks tilhørighet i
menighetene som er avgjørende for kirkens fremtid, ikke ordningen av forholdet
mellom kirke og stat. Men i den grad kirkeordningen har betydning i denne
sammenheng, mener flertallet at en lovforankret folkekirke gir Den norske kirke
det beste grunnlaget for en sterk tilknytning mellom kirke og folk. Flertallet
ser det som en fordel at en lovforankret folkekirke kan utfordre kirkemedlemmene
til deltakelse og medvirkning. 

Mangfoldet av medlemmer, med ulik grad av engasjement, gir alle viktige bidrag
til kirkens liv. 

Selvstendig folkekirke Utvalgets ene mindretall på 4 av 20 medlemmer ønsker en
avvikling av statskirkeordningen og anbefaler en selvstendig folkekirke som
modell for en ny kirkeordning. Det innebærer at Den norske kirke ikke lenger er
en del av statsforvaltningen, men etableres som et selvstendig trossamfunn på
lik linje med andre tros- og livssynssamfunn. Virksomheten reguleres gjennom en
felles lovgivning for alle tros- og livssynssamfunn. Dette mindretallet legger
avgjørende vekt på at Den norske kirke fullt ut må betraktes og behandles som et
trossamfunn og at politiske organer ikke kan bestemme noe som gjelder kirkens
grunnlag, oppdrag og måte å fremtre på ut fra sin egenart. 

Etter dette mindretallets mening er dette den kirkeordningen som synliggjør det
klarest, samtidig som den best ivaretar kravet om likebehandling for alle tros-
og livssynssamfunn. 

Grunnlovsforankret folkekirke Utvalgets andre mindretall på 2 av 20 medlemmer
anbefaler en fortsatt grunnlovsforankret folkekirke som modell for fremtidens
kirkeordning. Det innebærer en videreføring av dagens statskirkeordning slik at
dagens grunnlovsbestemmelser opprettholdes. Etter dette mindretallets mening er
det dagens statskirkeordning som best sikrer at Den norske kirke er der for alle
som ønsker det, og som best sikrer en tilstrekkelig lav terskel for at alle skal
kunne føle seg hjemme i kirken uansett trosengasjement. 

Disse medlemmer mener det er av stor betydning at Grunnlovens bestemmelser som
angår kirken videreføres, og frykter at fjerning av paragrafene som omtaler den
lutherske lære og de tilhørende ordninger vil skape et konstitusjonelt tomrom
som vi ikke skuer rekkevidden av. 

Verdiparagraf Som en konsekvens av forslaget om en lovforankret folkekirke,
oppheves Grunnlovens § 2 annet ledd. Denne grunnlovsparagrafen er i juridisk
forstand ingen verdiparagraf for samfunnet, men er av mange oppfattet slik. I
mandatet bes utvalget foreslå løsninger som sikrer at samfunnets verdiforankring
ikke svekkes. Et flertall på 13 medlemmer anbefaler at det inntas en ny
verdiparagraf i Grunnloven som inneholder en særskilt henvisning til kristne og
humanistiske verdier. Et mindretall på ett medlem anbefaler en
konfesjonsuavhengig verdiparagraf som henviser til anerkjente fellesverdier
eller til menneskerettighetene, mens et annet mindretall på 5 medlemmer mener
det ikke er behov for noen ny bestemmelse i Grl. § 2 som viser til samfunnets
historisk baserte verdier (kristne og andre). 

Et annet mindretall på ett medlem anbefaler at endringen av § 2 begrenses til
det som følger av overgangen fra statsreligion til lovforankret folkekirke. 

Statens tros- og livssynspolitikk Dersom dagens statskirkeordning oppheves,
endres grunnlaget for den nåværende statlige tros- og livssynspolitikken og
denne politikken må dermed gjennomtenkes på nytt. Et flertall på 13 medlemmer
anbefaler at statens ansvar for å føre en aktivt støttende tros- og
livssynspolitikk grunnlovsfestes. Flertallet mener det vil gi et konstitusjonelt
vern for alle tros- og livssynssamfunn, og markere at dette er en virksomhet som
er særlig viktig for samfunnet. 

Et mindretall mener at det verken er nødvendig eller ønskelig å vedta en slik
grunnlovsbestemmelse fordi hensynet til tros- og livssynsfriheten er ivaretatt
gjennom andre regler. 

2.1.2 Finansiering 

Utvalget mener det er en offentlig oppgave å bidra økonomisk og på andre måter
legge til rette for tros- og livssynssamfunnenes virksomhet, slik det skjer i
dag. For flertallets foreslåtte kirkeordning, en lovforankret folkekirke,
anbefaler et flertall på 15 utvalgsmedlemmer at offentlige bevilgninger står for
hovedfinansieringen, med statlige tilskudd som dekker lønninger og tilknyttede
personalkostnader for alle kirkelige ansatte og kommunale tilskudd som dekker
bygging, vedlikehold, forvaltning og drift av kirkebygg. 

Dette kombineres med et mindre medlemsbidrag som skal dekke finansieringen av
menighetens øvrige virksomhet. Et mindretall anbefaler at den offentlige
bevilgningen i sin helhet kommer fra staten. 

Et annet mindretall anbefaler en hovedfinansiering gjennom en medlemskontingent,
supplert med offentlige tilskudd til særskilte formål. 

2.1.3 Gravferdsforvaltningen Flertallet på 17 av 20 medlemmer anbefaler at
gravferdsloven endres slik at hovedprinsippet er at kommunen har ansvaret for
gravferdsforvaltningen, fordi gravferd er en allmenn oppgave som bør ivaretas av
det offentlige. Kommunen er en tros- og livssynsmessig nøytral instans, og
skillet mellom de juridiske og praktiske sidene ved gravferd og de religiøse og
seremonielle sidene blir tydeligere. Samtidig blir Den norske kirke frigjort fra
en stor og ressurskrevende oppgave. 

Dette hindrer ikke at kommunen kan inngå avtale med Den norske kirke om å
overføre ansvaret til kirkelig fellesråd der det er hensiktsmessig. Utvalgets
mindretall på 3 av 20 medlemmer anbefaler at kirkelig fellesråd beholder
ansvaret, både fordi langt de fleste gravferder skjer etter Den norske kirkes
ritualer og fordi kirkebygg og kirkegårder utgjør en integrert helhet de fleste
steder. 

Mindretallet påpeker at det heller ikke er registrert noe ønske i flertallet av
befolkningen om å flytte ansvaret over på kommunene, og at de fleste er fornøyde
med måten kirkelig fellesråd ivaretar ansvaret på. Utvalget anbefaler at
begrepet kirkegård i lovverket erstattes av den nøytrale betegnelsen gravlund
eller gravplass. 

Det bør vurderes å erstatte vigsling av hele gravlunden med vigsling av
enkeltfelt for å tydeliggjøre at deler av gravlunden benyttes av flere tros- og
livssynssamfunn. Det er et økende behov for å ivareta ulike tros- og
livssynsmessige behov og gravskikker på en tilfredsstillende måte. Utvalget
anbefaler derfor at det etableres et faglig forum i hvert bispedømme/ fylke med
rådgivende funksjon i forhold til fellesråd/ kommune. 

Forumet bør ha særlig fokus på samarbeid mellom de ansvarlige for
gravferdsseremoni og gravferdsforvaltning, ulike gravferdsskikker og gravlundene
som kulturminner. 

2.1.4 Fredede og verneverdige kirker Kirkebygg og kirkekunst er ikke bare en
kilde til kunnskap om den kristne kulturarv og om trosliv og trosuttrykk gjennom
århundrene. Like mye er det et uttrykk for byggeskikk, håndverkstradisjoner,
materialbruk og stilarter. Kirkenes utsmykning er blant landets viktigste
kunstskatter. 

Ut fra kulturpolitiske hensyn mener utvalget det må etableres særskilte
finansieringsordninger for fredede og verneverdige kirker, uavhengig av den
fremtidige relasjonen mellom staten og Den norske kirke. Utvalget anbefaler at
det, i tillegg til dagens støtteordninger for kulturhistoriske bygg, opprettes
en særskilt statlig kirkeantikvarisk tilskuddsordning tilsvarende den svenske
løsningen. Tilskuddsordningen skal automatisk tre i kraft når et kirkebygg er
fredet eller vernet. Utvalget anbefaler at en slik tilskuddsordning, uavhengig
av fremtidig kirkeordning, forvaltes av sentrale kirkelige myndigheter som
fordeler tilskuddet etter søknader fra menigheter og/eller fellesråd. 

Riksantikvaren skal uttale seg om den enkelte søknad. 

Et flertall på 17 av 20 medlemmer understreker også behovet for ekstra
økonomiske strakstiltak innenfor dagens bevilgningsordninger for å hindre
ytterligere forfall og ødeleggelse av kirkebygg. Utvalget mener at alle kirker
må kunne tjene til sitt bruksformål som menighetskirke uavhengig av vernestatus.
Det må kunne gjøres investeringer og oppgraderinger som gjør dette mulig. 

Utvalget foreslår at staten overtar eierskapet til fredede og verneverdige
kirker som tas ut av kirkelig bruk. Utvalget anbefaler at det etableres et
kulturminnefaglig kompetansesenter innenfor Den norske kirke. 

Senteret bør etableres i tilknytning til eksisterende kulturminnefaglige
miljøer. 

2.1.5 Eiendomsrett 

Kirker og kirkefond Utvalget legger til grunn at Den norske kirke ved en endret
kirkeordning blir et eget rettssubjekt, og at kirken også sentralt kan tilføres
faste eiendommer og kapital. 

Utvalgets flertall mener eierforhold mellom Den norske kirke sentralt og lokalt
bør bygge på en videreføring av grunnprinsippet om soknenes eiendomsrett til
soknekirker og lokale kirkefond. Mindretallet anbefaler at det ved en endret
kirkeordning foretas et samlet bo-oppgjør, da kirkebygg, kirkelig infrastruktur
og eiendomsmasse er bygd opp av fellesskapet gjennom århundrer, bl.a. gjennom
beskatning. 

Dette må det tas hensyn til ved en fremtidig bodeling. 

Opplysningsvesenets fond (OVF) Utvalget mener at spørsmålet om eiendomsretten
til OVF ikke kan avgjøres gjennom juridiske utredninger, men må avgjøres ved en
politisk beslutning i Stortinget. Flertallet på 18 av 20 medlemmer anbefaler at
OVF overføres til Den norske kirke. 

Flertallet legger til grunn at en overføring av OVF til Den norske kirke ikke
gir andre tros- og livssynssamfunn noe krav på tilsvarende økonomisk
kompensasjon. Et mindretall anser OVF som statens eiendom og fellesskapets
verdier. 

Eiendommer som i dag er i kirkelig bruk overføres til Den norske kirke, mens
andre beholdes av staten eller avhendes. 

2.2 Kort om kapitlene 

2.2.1 Historisk tilbakeblikk I kapittel 3 kastes det lys over kirkens historie
med hovedfokus på selve statskirkeordningen. Allerede for 1000 år siden ble
religionen ansett som en viktig sammenbindende faktor i samfunnet og bevisst
brukt i rikssamlingsprosessen av kongene. Kongens religion skulle være folkets
religion. 

Kristendommen ble offisiell religion, og kristenretten ble en del av det vanlige
lovverket. I løpet av middelalderen bygde kirken opp sitt organisasjonsapparat
og skaffet seg store økonomiske ressurser. Konge og kirke var fra midten av
1100-tallet de to store maktsentrene i samfunnet som både samarbeidet og
konkurrerte. 

I perioder lignet kirken en statskirke grunnet den nære forbindelsen med
kongemakten. Reformasjonen medførte store endringer både politisk og kirkelig.
Kirken ble nasjonalisert, og staten ble konfesjonell (evangelisk-luthersk). 

Reformasjonstidens kirke anses i dag som en kongestyrt lands- eller folkekirke
med et visst selvstyre. På 1700-tallet ble statskirkesystemet utviklet.
Kirkestyret ble en integrert del av den lutherske konges funksjon som lovgiver
og myndighetsutøver "av Guds nåde". Loven om enevoldsstyret forpliktet kongen på
den evangelisk-lutherske bekjennelse og ga ham ansvar for undersåttenes
kristelige liv. 

Biskoper og prester forvaltet fullmaktene som Gud og Kongen hadde overdratt dem.
Stat og kirke hadde sammenfallende interesser på flere områder. Befolkningen var
livssynsmessig homogen, og religiøse spørsmål ble ansett som en forutsetning for
statens eksistens. 

Allmueskolen fra 1737 ble primært opprettet som en kirkeskole med opplæring i
evangelisk-luthersk kristendom og konfirmasjon som skoleavslutning. Den nye
norske staten fra 1814 var en liberal og demokratisk rettsstat.
Opplysningstidens statsoppfatning var den sekulariserte staten, men de nye
ideene fikk ikke fullt gjennomslag. På det kirkelige området ble enevoldstidens
ordninger og forvaltning videreført. Grunnloven fastslo at den
evangelisk-lutherske religion fortsatt skulle være statens offentlige religion,
og religionsfriheten ble ikke konstitusjonelt sikret. 

Mens folket tidligere skulle ha samme religion som Kongen, ble nå Kongen pålagt
å ha samme religion som "folket" (staten). På midten av 1800-tallet ble det
fremmet forslag om ordninger som kunne gi Den norske kirke større indre frihet
og selvstendighet, og i 1870 ble det foreslått å oppheve statskirkeordningen.
Men Stortinget fastholdt Grunnlovens bestemmelser om statsreligionen. 

Liberaliserings- og demokratiseringsprosessen ble likevel stadig mer omfattende,
og konfesjonsstatens betydning ble gradvis redusert. I 1842 opphevet et
enstemmig Storting Konventikkelplakaten fra 1741. Leke kirkemedlemmer og ikke
bare prester kunne nå forkynne offentlig, og lekfolk kunne holde samlinger uten
prestens vitende og kontroll. I 1845 ble dissenterloven vedtatt. Den ga norske
borgere generell rett til å melde seg ut av statskirken og på visse betingelser
etablere andre kristne trossamfunn under offentlig kontroll. Ved endringen av
dissenterloven i 1891 fikk også ikke-kristne religioner adgang til å organisere
seg i Norge. Den såkalte jødeparagrafen, som nektet jøder adgang til kongeriket,
ble opphevet i 1851. Det generelle forbudet mot munkeordener ble strøket i 1897.
Først i 1956 fikk jesuitter adgang til riket. 

Lov om trudomssamfunn og ymist anna ble vedtatt i 1969 og erstattet
dissenterloven av 1891. Forfatningskampen i 1870-80-årene om forholdet mellom
den lovgivende og utøvende statsmakt endte med at parlamentarismen ble etablert
som statsskikk. Parlamentarismen opphevet den personlige kongemakten. Dette
berørte også kirkeordningen, siden Kongen var kirkens øverste leder. Kongens
styre skulle utøves av regjeringen, som fra nå av fikk sin politiske legitimitet
fra Stortinget. Stortinget hadde ingen konfesjonelle forpliktelser, og kunne
dessuten selv gi lover for kirken. 

Med parlamentarismen ble det alminnelige folkestyret bedre sikret og
embetsmakten svekket, men den førte samtidig til uklarhet når det gjaldt det
øverste kirkestyrets kirkelige og konfesjonelle forankring. Under okkupasjonen
gjorde representanter for geistligheten og ledere i frivillige kristelige
organisasjoner felles front mot nazimyndighetene. Biskopene og de fleste
prestene nedla sine statlige embeter våren 1942 og videreførte sin virksomhet i
folket med hjemmel i Grunnloven og på grunnlag av ordinasjonen. Dokumentet
Kirkens Grunn begrunner biskopenes og prestenes embetsnedleggelse både rettslig
og teologisk. Statens maktmonopol avvises, fordi Gud står over både staten og
kirken. Kirkens Grunn understreker at kirken ikke skal være herre over staten i
timelige ting, og at staten ikke skal være herre over menneskers samvittighet og
tro. 

I praksis fungerte Den norske kirke som en statsuavhengig kirke fra 1. påskedag
1942 og frem til frigjøringen, da statskirkeordningen igjen trådte i kraft.
Flere offentlige og kirkelige utvalg utredet ulike sider ved forholdet mellom
stat og kirke i løpet av 1900-tallet. Statskirkeordningen var til behandling i
Stortinget en rekke ganger, men det har aldri vært tilstrekkelig flertall på
Stortinget for å oppheve ordningen. Ordningen har imidlertid blitt reformert
gjennom ulike lovendringer som gradvis har gitt kirken større selvstendighet og
uavhengighet fra staten. Ved at myndighet har blitt delegert, er potensialet for
konflikter mellom kirke og stat blitt mindre. 

Samtidig har utviklingen synliggjort og forsterket spenningen, fordi avstanden
mellom Grunnlovens formelle rammer og den faktiske kirkeordningen er blitt
større, og fordi kirken institusjonelt sett nå er organisert for å kunne fungere
som et selvstendig trossamfunn. Utviklingen av et mer pluralistisk samfunn har
aktualisert debatten om statskirkeordningen. 

Ikke minst blir ordningen utfordret av befolkningsgrupper med andre
kulturtradisjoner og andre trosuttrykk enn majoriteten av den norske
befolkningen. 

2.2.2 Statskirkeordningen I kapittel 4 beskrives Den norske kirke som
trossamfunn og organisasjon, og lovverket gjennomgåes. Bildet av det norske
tros- og livssynslandskapet tegnes og blikket kastes utover i Europa. 

Deretter behandles tros- og livssynsfriheten (religionsfriheten) på prinsipielt
grunnlag med de konsekvenser dette har for Den norske kirke, andre tros- og
livssynssamfunn og det enkelte menneske, i lys av den nåværende
statskirkeordningen. 

Den norske kirke som trossamfunn Den norske kirke er først og fremst et
trossamfunn, basert på den evangelisk-lutherske religion. Den er et kirkelig
fellesskap bestående av sine døpte medlemmer, og med en identitet forankret i
eget trosgrunnlag. Dette konstituerende trosgrunnlaget består av Bibelen og fem
bekjennelsesskrifter. 

Den norske kirke har som formål å være en bekjennende, misjonerende, tjenende og
åpen folkekirke. Ut fra en teologisk forståelse, kan kirkeordningen utformes på
ulike måter. Kirkeordningen må reflektere kirkens selvforståelse, sette den i
stand til å være kirke og ivareta kirkens og menighetenes egenart og oppdrag.
Dernest må den være fleksibel nok til å møte skiftende utfordringer. 

I tillegg til å sikre Den norske kirkes religionsfrihet, må kirkeordningen også
sikre samme frihet for andre tros- og livssynssamfunn og for borgere som ikke er
medlemmer av Den norske kirke. 

Lovverk I rettslig forstand har Den norske kirke ikke noen egen konstitusjon.
Den er formelt sett konstituert ved Grunnlovens bestemmelser, og dens
institusjoner, prosedyrer m.m. er nedfelt og regulert i lov, forskrifter og
rundskriv. Den norske kirke er organisert som en del av statsforvaltningen, og
underlagt de alminnelige statsmaktenes styring og ansvar. Kongen i kirkelig
statsråd er konstitusjonelt sett kirkens øverste instans, men mye av myndigheten
er i dag delegert bl.a. til Kirkemøtet. 

Stortingets alminnelige myndighet gjelder til dels også på det kirkelige
området, herunder å gi lover, fastsette bevilgninger og kontrollere hvordan
regjeringen forvalter kirkesakene. Sett fra statens side er statskirkeordningen
først og fremst et rettslig system, nedfelt i en rekke paragrafer i Grunnloven
og videre regulert i lov og forskrift. Til sammen danner dette et stort og
detaljert regelverk, som ikke bare styrer forholdet mellom Den norske kirke og
de statlige myndighetene (Storting, regjering og departement), men også på
detaljnivå regulerer kirkens organisasjon, institusjoner, prosedyrer m.m.
Ordningen reguleres i hovedtrekk av: - Grunnloven § 2 annet ledd, om at den
evangelisk-lutherske religion er "Statens offentlige Religion " med de føringer
det legger. 

- Grunnlovens regler om "Kongens kirkestyre" (§§ 4, 12, 16, 27 m.fl.), som gir
Kongen (regjeringen) myndighet over Den norske kirke i lærespørsmål, utnevnelser
m.m. - Kirkeloven gitt av Stortinget og forskrifter gitt av Kongen i statsråd og
departementet. 

Organisasjon Den norske kirke er en stor og sammensatt organisasjon. Samtidig
som den er en statskirke, er den også et trossamfunn med høy grad av selvstyre,
med både statlige og kirkelige organer. 

Formelt sett er de alminnelige statsmaktene også organer for kirken, selv om de
ofte oppleves og omtales som eksterne og verdslige. Ledelsessystemet er todelt
med en statlig organisert prestetjeneste (embetslinjen) og folkevalgte
rådsorganer (rådslinjen). Dernest er kirken organisert på tre nivåer. Dette
gjelder både embetsstruktur og rådsstruktur. Ved siden av de tre hovednivåene er
det også delnivåer - på lokalt plan; kirkelig fellesråd og på regionalt plan;
prost og et frivillig prostiråd. 

I tillegg til de faste besluttende organene, er det også andre frivillige råd og
møter innenfor kirkens struktur. Økonomien er en offentlig blandingsøkonomi der
kirken er finansiert sentralt av staten og lokalt av kommunene. 

Staten finansierer prestelønningene og kommunene den lokale kirkes virksomhet,
stillinger og kirkebygg. Arbeidsgiveransvaret er også delt, men langs en litt
annen akse. Det er to hovedkategorier av ansatte; presteskapet og de andre.
Presteskapet er statlig ansatt, dels av Kongen i statsråd som embetsmenn
(biskoper og proster), og dels som ordinære tjenestemenn av bispedømmerådene. 

De andre ansatte i kirken er lokalt ansatt av kirkens egne organer med en viss
koordinering gjennom en felles arbeidsgiverforening. Ved siden av de statlige
organene og de lovfestede kirkelige organene er det en rekke frivillige
kirkelige organisasjoner, stiftelser o.l. som definerer seg som virksomheter
innen Den norske kirke, med ulike formelle og reelle tilknytningsbånd. 

Disse utgjør en stor og viktig del av kirkens virksomhet. 

Medlemsutvikling Den norske kirke har aldri hatt flere medlemmer enn i dag.
Samtidig har aldri en større andel av befolkningen stått utenfor Den norske
kirke. I 1970 var omkring 95 % av befolkningen døpte medlemmer av denne kirken.
De aller fleste øvrige var medlemmer i et frikirkesamfunn. I dag er antall
medlemmer i Den norske kirke sunket til under 85 %. Antallet som ikke tilhører
noe tros- eller livssynssamfunn øker. 

I 1960 utgjorde denne gruppen 0,6 %, mens gruppen i dag utgjør ca. 6 %. 

Tros- og livssynslandskapet Gjennom de siste 150 år er det etablert en rekke
frikirkesamfunn i Norge. Den største gruppen trossamfunn utenfor Den norske
kirke, er de andre kristne kirkene. Særlig gjennom de tre siste tiår har Norge
utviklet seg til å bli et flerreligiøst samfunn. Fra etableringen av de første
islamske trossamfunnene på 1970-tallet og Buddhistforbundet i 1979, har både
islam, buddhismen, hinduismen og sikhismen hatt en sterk vekst i Norge. 

I 1956 ble Human-Etisk Forbund etablert som det første livssynssamfunnet i
Norge. 

Et internasjonalt perspektiv I et internasjonalt perspektiv er det svært få
statskirker. Tidligere statskirkesystemer er stort sett avløst av ordninger som
gir kirker og religionssamfunn full frihet til å ordne sin organisasjon og sin
virksomhet etter egne religiøst forankrede prinsipper. Danmark har fortsatt en
statskirkeordning som ligner på den norske. Sverige gikk nylig over til en mer
fristilt kirke, som fortsatt er lovfestet av Riksdagen, men som har full
lovgivningskompetanse i egne saker. 

Lignende modeller finnes i Finland og Island. 

Tros- og livssynsfrihet I vår tid er tros- og livssynsfrihet (religionsfrihet)
en universell rettighet, nedfelt i internasjonale menneskerettighetstraktater
som en av de grunnleggende rettigheter. Tros- og livssynsfrihet har lenge stått
sentralt i statskirkedebatten, og har i de senere år vært trukket frem stadig
oftere. 

Prinsippet om tros- og livssynsfrihet er en betydelig utfordring for
statskirkeordningen, og et sentralt element i vurderingen av om den skal
oppheves. Tros- og livssynsfrihet er både en individuell og kollektiv rettighet.
I dette ligger både en rett til tankefrihet og til åpent å kunne utøve sin tro
eller ikketro. Videre omfatter det retten til å organisere seg i tros- eller
livssynssamfunn. 

Tros- og livssynsfrihet kan bare begrenses ved lovgivning dersom det er for å
beskytte offentlig sikkerhet, orden, helse eller andres fundamentale
rettigheter. Et sentralt spørsmål er om statskirkeordningen krenker Den norske
kirkes krav på religionsfrihet. Dette er det ulike oppfatninger om. 

Det grunnleggende rettslige spørsmålet dreier seg om hvorvidt den statlige
styringen av Den norske kirke er ekstern eller intern, altså om og på hvilken
måte statsmaktene er "kirkelige organer". Et like sentralt spørsmål er om
statskirkeordningen krenker tros- og livssynsfriheten til statsborgere som ikke
er medlemmer av Den norske kirke. De fleste vil mene at de mest grunnleggende
sidene er ivaretatt både for den enkelte og for andre tros- og livssynssamfunn.
En del praktiske og symbolske områder kan likevel oppleves problematisk. 

Dette gjelder blant annet kravet om kirkemedlemskap for halvparten av
regjeringens medlemmer, forhold ved gravferdsforvaltningen, Den norske kirkes
rolle ved nasjonale begivenheter, samt religiøs og livssynsmessig betjening i
offentlige institusjoner som Forsvaret, sykehus og fengsler. 

2.2.3 Fremtidig kirkeordning I kapittel 5 presenteres tre alternative modeller
for en fremtidig kirkeordning. Modellene belyser ikke alle nyanser, men stiller
de viktigste prinsipielle spørsmålene når det gjelder forholdet mellom staten og
Den norske kirke. 

Hovedspørsmålene er hvilken relasjon staten og Den norske kirke skal ha, hvilken
rolle offentlig myndighet bør ha i forhold til kirken og hvor stor grad av
særstilling Den norske kirke bør ha i forhold til andre tros- og
livssynssamfunn. Tidsperspektivet for en endring av gjeldende kirkeordning er
langsiktig. Dersom dagens statskirkeordning skal oppheves, krever det en endring
av flere grunnlovsparagrafer. I slike saker skal det alltid være et
stortingsvalg mellom forslag og vedtak, slik at velgerne får uttale seg. Hvis
det fremsettes forslag i denne stortingsperioden om å oppheve dagens
statskirkeordning, vil det altså tidligst kunne behandles i neste periode, dvs.
i år 2009. Deretter er det nødvendig med videre utredning, forberedelser og
gjennomføring. 

Det foreligger for øvrig allerede et grunnlovsforslag til behandling i
inneværende stortingsperiode om å avskaffe dagens statskirkeordning. Den
grunnleggende forskjellen mellom de tre alternativene er det rettslige
rammeverket og endringer i det øverste kirkestyret. I det første alternativet er
som i dag Grunnlovens bestemmelser rammeverket for Den norske kirke. I
alternativ to etableres Den norske kirke som et selvstendig rettssubjekt, men
med en egen kirkelov vedtatt av Stortinget. 

Det tredje alternativet innebærer at trossamfunnsloven legger rammer for Den
norske kirkes virksomhet på lik linje med andre tros- og livssynssamfunn.
Utvalget vurderer alternativene både i forhold til staten, Den norske kirke og
andre tros- og livssynssamfunn. 

Presentasjonen beskriver også konsekvenser for organisatorisk utforming og
styringsorganenes ansvar og oppgaver. 

Grunnlovsforankret folkekirke Dagens statskirkeordning videreføres, og gjeldende
grunnlovsbestemmelser om statskirkeordningen forblir uendret. Staten sikres
fortsatt politisk kontroll og innflytelse ved at Kongen (regjeringen) er øverste
kirkestyre og Stortinget lovgivende myndighet. 

Modellen tar for seg mulige reformer innenfor Grunnlovens rammer: - Fjerne
Grunnlovens § 2.2 ad. oppdragerplikten. - Anbefale Kongen (regjeringen) å ha som
fast prosedyre ved bispeutnevnelser at en av de tre som har fått flest stemmer
skal utnevnes. - Overføre tilsettingen av proster til et kirkelig organ, slik at
disse ikke lenger utnevnes av Kongen (regjeringen). - Gjøre kirkeloven enklere,
mer som en rammelov med tilsvarende delegasjon til Kirkemøtet. 

- Legge prestetjenesten inn under soknene/ fellesråd/prostiråd og dermed få
samme tilsettingsmyndighet og arbeidsgiver i lokalkirken. 

Lovforankret folkekirke Grunnlovens nåværende regler om statskirkeordningen
oppheves og Den norske kirke blir et selvstendig rettssubjekt med egne
styringsorganer og med selvstendig ansvar for alle saker som har med kirkens tro
og virksomhet å gjøre. Kongens kirkestyre oppheves og kravet om kirkemedlemskap
for halvparten av regjeringsmedlemmene fjernes. Biskoper utnevnes av Den norske
kirke, på grunnlag av en bred nominasjons- og valgordning. Den norske kirke gis
også i fremtiden en særlig tilknytning til staten i forhold til andre tros- og
livssynssamfunn, gjennom en egen kortfattet kirkelov, gitt av Stortinget. 

Denne kirkeloven kan forankres i en grunnlovsbestemmelse. Den norske kirke skal
fortsatt være en landsdekkende kirke med bred kontaktflate og gi rom for ulike
grader av trosengasjement og aktivitet blant sine medlemmer. 

Dens kirkelige selvforståelse og egenart som trossamfunn ivaretas slik at den
kan oppfylle sin oppgave som kirke. Kirkeloven sikrer at overgangen til ny
kirkeordning ikke medfører radikale endringer for medlemmene. Kirken videreføres
med samme trosgrunnlag og demokratiske oppbygning, men relasjonen mellom Den
norske kirke og staten endres. 

Rettslig sett får kirken økt religionsfrihet og økt mulighet til å påberope seg
denne friheten. Kirkens særskilt valgte organer overtar ansvaret som i dag
ligger til det statlige kirkestyret. Siden Grunnlovens bestemmelser er fjernet,
er det full konstitusjonell frihet med hensyn til hvordan ordningen skal
utformes. 

Kirken fastsetter selv sitt læregrunnlag, utnevner og ansetter sine biskoper og
prester og forvalter sin økonomi. 

Selvstendig folkekirke Den norske kirke likestilles med andre tros- og
livssynssamfunn i Norge og får fullt selvstyre. Alle grunnlovsbestemmelser om
Den norske kirke oppheves og alle former for statlig styring i forhold til
kirken avvikles. Kongens kirkestyre og kravet om at halvparten av regjeringen må
være medlemmer av Den norske kirke fjernes. 

Det blir dermed lik adgang til slike embeter uansett tros- og
livssynstilhørighet. Den norske kirke er ikke lenger en del av
statsforvaltningen, men etableres som et selvstendig trossamfunn. Kirken får
samme frihetsgrad, rettigheter og plikter i forhold til staten som andre tros-
og livssynssamfunn. 

Trossamfunnsloven legger rammer for Den norske kirkes virksomhet. Kirken
videreføres med samme trosgrunnlag og demokratiske oppbygning. Kirkens særskilt
valgte organer overtar ansvaret som i dag ligger til det statlige kirkestyret
som øverste myndighet. 

Den norske kirke blir et eget rettsubjekt som på eget grunnlag fastsetter
bestemmelser om organisasjon og intern myndighetsutøvelse. Etter en
overgangsfase er det opp til Den norske kirke å vedta hvilke styringsorganer som
skal etableres på de ulike nivåene. 

Overgangen til en ny kirkeordning må skje på en så ryddig og trygg måte som
mulig for ansatte, medlemmer, nåværende og nye styringsorganer. 

2.2.4 Finansiering I kapittel 6 drøftes ulike finansieringsordninger for Den
norske kirke, uavhengig av fremtidig kirkeordning. 

Hovedalternativet står mellom privat eller offentlig finansiering, men
kombinasjoner er også mulig. 

Offentlig finansiering I dag finansieres Den norske kirke hovedsaklig gjennom
bevilgninger fra stat og kommune. Det er mulig å videreføre denne ordningen, der
kommunene først og fremst har finansieringsansvaret for de oppgavene hvor lokal
tilpasning er mest ønskelig, mens staten har ansvaret for å finansiere formål
som i liten grad påvirkes av lokale forhold. Alternativt kan ansvarsfordelingen
endres ved at staten tar et større finansieringsansvar enn i dag, blant annet
for å minimalisere forskjellene mellom kirkebevilgningene i de enkelte kommuner,
og for å sikre at nasjonale verdier blir forsvarlig ivaretatt. 

En mulighet er å overføre ansvaret for finansieringen av alle stillinger og
personalrettede utgifter til staten, men la kommunene fortsatt ha ansvar for
kirkebyggene. 

Obligatorisk livssynsavgift Ordningen består i at alle innbyggerne betaler en
øremerket avgift/skatt til tros- og livssynssamfunn som staten innkrever.
Avgiften kan enten være et fast kronebeløp eller avhengig av inntekt. Beløpet
kan kreves inn som en særskilt avgift eller over skatteseddelen. Den direkte
personbeskatningen reduseres tilsvarende. 

Den innbetalte avgiften fra de som ikke er medlemmer i noe tros- eller
livssynssamfunn, kan for eksempel gå til et kulturelt eller veldedig formål. 

Medlemskontingent Enhver organisasjon med frivillig medlemskap kan bruke en slik
finansieringskilde. I kirker over hele verden er dette den mest vanlige
finansieringsformen. Et system med medlemskontingent kan utformes på flere
måter. En variant er at medlemmene betaler en differensiert kontingent i forhold
til inntekt, eller at alle medlemmene betaler en fast medlemskontingent med
særskilte satser for ulike medlemsgrupper som husstandsmedlemmer, studenter,
pensjonister osv. 

Medlemskontingenten kan enten innsamles av det offentlige eller av kirken. 

2.2.5 Gravferdsforvaltningen I kapittel 7 utredes ulike sider ved
gravferdsforvaltningen. Den omfatter praktiske og juridiske forhold knyttet til
forvaltning og drift av kirkegård/ gravplass og krematorium, m.m. 

I tillegg til det juridiske og administrative, berører gravferdsforvaltningen
viktige kulturelle, religiøse og livssynsmessige forhold. Ulike trossamfunns
gravskikker og en økende tendens til at enkeltpersoner ønsker individuelle
ordninger, utfordrer i dag gravferdsforvaltningen. 

Uavhengig av hvem som skal ivareta ansvaret for gravferdsforvaltningen, mener
utvalget at følgende retningslinjer bør gjelde: - Det er et offentlig ansvar å
sørge for gravplasser og å etablere ordninger som sikrer at gravferd og
jordfesting skjer i faste, ordnede og verdige former. - Alle skal gravlegges med
verdighet og respekt for personlig tro eller livssyn. - Gravferd skal så langt
det er mulig skje i overensstemmelse med de regler den enkelte religion eller
tradisjon krever. 

- Det offentlige må tilsvarende ta ansvar for å skaffe til veie verdige
livssynsfleksible seremonilokaler til bruk for innbyggere som ikke benytter
kirkelige bygg til sine seremonier. Uavhengig av kirkeordning, er det etter
utvalgets mening to alternative steder å plassere ansvaret for
gravferdsforvaltningen: hos kirkelig fellesråd eller kommunen. 

Utvalget drøfter fordeler og ulemper med begge alternativene. 

2.2.6 Fredede og verneverdige kirker I kapittel 8 behandles fredede og
verneverdige kirker. Landets eldre kirker og kirkegårder er en vesentlig kilde
til forståelse av norsk kulturhistorie. Kirkenes utsmykning er blant landets
viktigste kunstskatter. 

Alle offentlige og kirkelige utredninger og instanser har de senere tiår
understreket det offentliges ansvar for å ivareta denne kulturarven. Forvaltning
av kirken og kirkens omgivelser skal samordnes med kulturminneloven og plan- og
bygningsloven. Oppføring, ombygging, utvidelse eller nedleggelse av kirker skal
godkjennes av departementet. Dersom en kirke nedlegges, opphører kommunens
økonomiske ansvar. 

Hvis bygget er verneverdig eller fredet, får det et statlig tilskudd, i tillegg
kan Riksantikvaren også gi støtte til merkostnader ved restaurering av
kirkebygg. Endringer på fredede kirker krever vedtak både etter kulturminneloven
og kirkeloven. Enhver endring i disse byggene må godkjennes av både
Riksantikvaren og biskopen. 

Vedlikehold skjer etter retningslinjer gitt av Riksantikvaren. Norge har ca.
1620 kirker, av disse er 219 fredet og 761 har status som verneverdige. Dette
medfører store praktiske og økonomiske forpliktelser. Beregninger fra
Riksantikvaren viser at en stor del av kirkene blir for dårlig vedlikeholdt. 

Ut fra Riksantikvarens beregninger bevilges det i dag 3 mrd. kroner for lite til
istandsetting, og vel 100 mill. kroner mangler til årlig vedlikehold. 

2.2.7 Eiendomsrett I kapittel 9 drøftes eiendomsretten til kirker, fond og
eiendommer. 

De lokale eiendomsrettslige spørsmålene har alltid stått i en særstilling, og er
i dag løst ved at soknene etter kirkeloven har fått avklart sin status som egne
rettssubjekter, med full eiendomsrett over kirker, kirkefond, kirkegårder m.m.
De fleste sentrale kirkelige eiendommene er samlet i Opplysningsvesenets fond
(OVF). Her er de fleste viktige forhold rettslig avklart gjennom Grunnloven, lov
og fast praksis som regulerer forvaltningen av fondet og bruken av dets
avkastning. Det gjenstår imidlertid fortsatt et omstridt spørsmål om
eiendomsretten til selve fondet. 

I tillegg finnes det andre sentrale kirkelige eiendommer (kirker m.m.), som ikke
er eid av soknene, og som tradisjonelt har vært ansett som statens eiendom.
Dersom kirkeordningen endres slik at Den norske kirke blir et eget rettssubjekt,
vil den ha eiendomsrett. 

Dermed må det avklares hvilke eiendommer og fond Den norske kirke kan eller bør
få overført fra staten. 

2.2.8 Utvalgets forslag og konklusjoner I kapittel 10 finnes utvalgets
standpunkter og samlede argumentasjon for fremtidig kirkeordning, finansiering,
gravferdsforvaltningen, fredede og verneverdige kirker og eiendomsrett. 

Enkeltmedlemmers særmerknader fremgår på slutten av kapitlet. 

2.2.9 Forslag til lov- og grunnlovsendringer 

kapittel 11 gir en samlet oversikt over utvalgets forslag til lov- og
grunnlovsendringer. 

2.2.10 Konsekvensvurderinger I kapittel 12 er administrative og økonomiske
konsekvenser ved utvalgets forslag beskrevet. 3 Særskilte trekk ved Svalbard 3.1
Naturmiljø 3.1.1 Generelt Det polare klimaet er den viktigste årsaken til at
naturen på Svalbard i utgangspunktet skiller seg klart fra det norske
fastlandet. De grunnleggende faktorene er lave temperaturer og lysforhold som
spenner fra mørketid til midnattssol. Permafrost, havis og et landskap som
fortsatt blir formet av aktive breer, preger øygruppen som helhet. Lave
temperaturer, lite nedbør og kort vekstsesong gjør at den biologiske
produksjonen på land er beskjeden, og begrenset til de isfrie lavlandsområdene.
Det fysiske miljøet i Arktis representerer en yttergrense for hva biologiske
organismer kan tåle, og det er forholdsvis få arter som har klart å tilpasse seg
dette miljøet. Næringskjedene er som i andre arktiske områder relativt korte og
artsmangfoldet er lavt sammenliknet med tempererte områder. Til gjengjeld er det
ofte store bestander av de enkelte artene. Det biologiske mangfoldet på og rundt
Svalbard er sterkt knyttet til det produktive marine økosystemet i Barentshavet.
Tilførselen sørfra av varmt atlanterhavsvann langs Svalbards vestkyst bidrar til
et mildere klima og en større biologisk rikdom på Svalbard enn på tilsvarende
breddegrader andre steder i Arktis. Både de store sjøfuglbestandene og pattedyr
som isbjørn og polarrev henter i hovedsak sin næring fra de marine
næringskjedene. Av høyere dyrearter er det bare rein og rype som gjennomlever
svalbardvinteren med vegetasjonen på land som eneste næringsgrunnlag. Noen
trekkende fuglearter utnytter også sommerproduksjonen på land. Dette gjelder de
tre gåseartene, snøspurv og noen andre småfugl som årlig trekker oppover fra
Nord-Europa. Svalbard har gjennom det meste av sin geologiske historie ligget
under havet. Nesten uten opphold har det vært avsetning av sand, grus, leire,
kalk osv som senere har blitt til lagdelte bergarter. Den bortimot
sammenhengende lagrekken viser at det på Svalbard finnes bergarter fra alle
deler av jordens historie, og mange inneholder godt bevarte fossiler av
fortidens dyr og planter. Sammenliknet med det norske fastlandet er Svalbards
natur lite påvirket av menneskelig aktivitet. Utenom en håndfull bosettinger er
øygruppen stort sett fri for tyngre tekniske naturinngrep, det naturlige
biologiske mangfoldet er stort sett intakt, og de økologiske prosessene får
virke uten vesentlig menneskelig inngripen og styring. 3.1.2 Verdier
Svalbard-området er uten sammenlikning Norges største og mest urørte
villmarksområde. Det biologiske mangfoldet på Svalbard er ikke spesielt stort
sammenliknet med det øvrige Norge. Flere av artene som finnes der, er unike for
arktiske områder, og forekommer ikke lengre sør. Flere av bestandene på Svalbard
tilhører dessuten egne underarter, som skiller seg fra bestander av samme art
ellers i Arktis. For eksempel er svalbardreinen en egen underart som ikke finnes
andre steder. Arktiske områder har også levedyktige bestander av arter som er
forsvunnet fra eller er truet i sydligere områder. Et eksempel fra Svalbard er
fjellrev (polarrev), som har livskraftige bestander på Svalbard, men som er en
truet art i Skandinavia. Kombinasjonen av et tilnærmet urørt naturmiljø og
naturlige økosystemer som samtidig er godt kartlagt, samt moderne infrastruktur,
lett adgang og nærhet til sentrale deler av Europa gjør Svalbard spesielt godt
egnet som referanseområde for forskning og miljøovervåking. Større områder der
det naturlige biologiske mangfoldet på gen-, arts-, og økosystemnivå er intakt
og utvikler seg relativt upåvirket av lokal beskatning, arealbruk og
forurensning, er viktige både for studier av naturlige økologiske prosesser, og
fordi slike områder gir unike muligheter til å studere virkningene av globale og
regionale miljøendringer. Verdien for økologiske studier økes ytterligere av at
arktiske økosystemer er relativt enkle og derfor godt egnet som modellsystemer
for studier av økologiske sammenhenger. Villmarksområdene byr også på store
opplevelsesmuligheter og har betydning som naturdokument og naturarv for
ettertiden. Det er rimelig å anta at verdien av villmarksområder og naturlige
økosystemer vil øke i framtiden fordi omfanget av slike områder reduseres i
raskt tempo, nasjonalt såvel som globalt. Sporene fra tidligere tiders
virksomhet bidrar til å øke Svalbards opplevelsesverdi ytterligere. De ligger
for det meste som spredte punkter langs Svalbard strandsletter, jf kap 3.2. De
verken preger eller forandrer den opprinnelige naturen og landskapet, men
fremstår som en integrert del av villmarksnaturen. 3.1.3 Sårbarhet Livet i
Arktis er tilpasset det harde klimaet og de ekstreme svigningene i temperatur,
lys og næringstilgang som kjennetegner polarområdene. Det enkelte individ er
derfor robust og tåler store belastninger i form av kulde, energimangel og
feilslått reproduksjon. Enkelte særtrekk ved de arktiske miljøforholdene og
artenes tilpasninger til dette miljøet gjør imidlertid den arktiske naturen
sårbar for menneskelig påvirkning. Lave temperaturer og kort vekstsesong gjør at
nedbrytnings- og vekstprosesser går langsomt. Både avfall og organiske
forurensende stoffer brytes derfor svært sakte ned på Svalbard. Vegetasjonen på
Svalbard er sårbar fordi lav produksjon fører til langsom revegetering der det
har skjedd skade på vegetasjonsdekket. Permafrosten fører dessuten til at
områder med sammenhengende vegetasjonsdekke er spesielt sårbare. Brudd i
vegetasjonsdekket ødelegger den isolerende virkningen, underlaget tiner, og
eroderes. Dette gjør at eventuelle skader forverres ytterligere. Sammenhengende
vegetasjon finnes bare i lavlandsområdene langs kysten og i isfrie dalfører, og
mindre enn 10% av landarealet har biologisk produksjon av betydning. Siden
menneskelig virksomhet også er konsentrert i de isfrie lavlandsområdene berører
inngrep og ferdsel en relativt stor del av de biologisk mest produktive
landområdene. En stor andel av planteartene på Svalbard har dessuten begrenset
utbredelse, og mange er bare kjent fra noen få lokaliteter. Inngrep eller
slitasje på slike lokaliteter kan derfor redusere utbredelsen av disse artene på
Svalbard, og i verste fall føre til at de arter forsvinner fra øygruppa. Både på
land og i havet er en stor del av dyrelivet konsentrert i relativt begrensede
områder, avhengig av årstid og variasjoner i den geografiske fordelingen av hav-
og fjordis. Eksempler på dette er fuglekolonier, liggeplasser for sel og
hiområder for isbjørn. Den geografiske konsentrasjonen av biologisk mangfold
gjør at inngrep, gjentatte forstyrrelser eller forurensningsepisoder som berører
begrensede geografiske områder kan ramme store deler av lokale fugle- og
pattedyrbestander. Noen få arter i de enkle arktiske næringskjedene er
nøkkelledd i energioverføringen til dyr høyere i næringskjeden. Dersom
bestandene av disse nøkkelartene blir sterkt redusert, kan det få store
konsekvenser for andre arter høyere opp i næringskjeden. De fleste arktiske
artene av sjøfugl og sjøpattedyr lever lenge og har lavt
reproduksjonspotensiale. Bestandene tåler derfor dårlig høy beskatning eller
annen form for voksendødelighet. Til gjengjeld er de lite sårbare for mislykkede
hekkesesonger som følge av f eks svikt i næringstilgangen eller ugunstig klima.
Siden mesteparten av det høyere dyrelivet på Svalbard er avhengig av det marine
økosystemet i Barentshavet, er sårbarheten for endringer og inngrep i dette
systemet stor. Dette gjelder også til en viss grad også landlevende planteetere
som rein og rype, fordi de store sjøfuglbestandene bidrar til å gjødsle
vegetasjonen omkring de mange sjøfuglkoloniene langs kysten av Svalbard. Det
store innslaget av trekkende arter gjør Svalbards fauna sårbar for negativ
påvirkning av artenes overvintringsområder og langs trekkrutene. Et eksempel er
den sterke reduksjonen i hekkebestanden av ringgås, som har sammenheng med
ødeleggelse av gjessenes leveområder og næringsgrunnlag i Danmark og
Nordøst-England. Svalbardnaturen er gjennomgående lite forurenset sammenlignet
med fastlandet. Nivåene av PCB og enkelte andre organiske miljøgifter er
imidlertid høyere i dyr som befinner seg på toppen av den marine næringskjeden
ved Svalbard, enn i de fleste andre deler av Arktis. Dette skyldes langt på vei
langtransport av forurensninger gjennom luft og vann fra sør, men bidrag fra
lokale kilder kan heller ikke utelukkes. Mange av de organiske miljøgiftene er
fettløselige og lite nedbrytbare, og mange arktiske arter har stor evne til
lagring av fett i perioder med god tilgang på mat. Organiske miljøgifter løses i
dette fettet og overføres gjennom næringskjeden sammen med fettet. På denne
måten oppkonsentreres organiske miljøgifter gjennom næringskjedene slik at
artene på toppen får høye konsentrater av disse stoffene. Persistente organiske
miljøgifter kan blant annet påvirke forplantningsevnen og immunforsvaret. 3.2
Historie og kulturminner Frem til den norske suverenitetsovertakelsen i 1925 var
Svalbard internasjonal allmenning. Gjennom tidene har derfor mennesker fra mange
land etterlatt spor etter sin virksomhet på øygruppen. Dette kan betraktes som
en internasjonal kulturarv. Menneskenes bruk av Svalbard strekker seg over en
400 års periode. Det finnes ingen urbefolkning. Virksomheten har alltid vært
knyttet til spesialiserte produkter som først har fått verdi gjennom omsetning i
det europeiske stormarkedet. Svalbard har stort sett vært et midlertidig
oppholdssted for dem som har oppholdt seg der. Bosettinger er blitt etablert i
forbindelse med norsk og russisk gruvedrift. Mens de ansatte i gruvevirksomheten
tidligere ble innkvartert i brakker, og hadde felles bespisning i messe, er
Longyearbyen i løpet av de siste 25 år utviklet til et familiesamfunn med
enebolig, rekkehus og hybelbebyggelse. I Barentsburg skjer innkvarteringen i
store boligblokker, og med felles bespisning i messe. Mens Barentsburg tidligere
var et familiesamfunn med skole og barnehage, er det nå så godt som ingen barn
igjen der. Fra nederlenderne kom til Svalbard i 1596 og fram til ca 1900, var
det utnytting av de biologiske ressursene som var grunnlaget for virksomheten.
Ressursene ble ofte overbeskattet, og enkelte arter ble nær utryddet fra
farvannene omkring Svalbard. Fra omkring 1900 startet utnyttelsen av mineraler,
først og fremst kull. I de første årene deltok aktører fra flere land. De norske
interessene økte i perioden 1916-1925. Anerkjennelsen av Norges suverenitet over
øygruppen fulgte av Norges interesser og aktiviteter på Svalbard, øygruppens
geografiske nærhet til Norge og behovet for en endelig løsning på
Svalbard-spørsmålet i lys av motstridende stormaktsinteresser. Fra begynnelsen
av 1930-årene var det bare Norge og Sovjetunionen, nå Russland som opprettholdt
sin kulldrift på Svalbard. Fra midten av 60-tallet til midten av 90-tallet var
Svalbard gjenstand for oljeleting, der både Norge, Sovjetunionen og flere andre
nasjoner var involvert. En rekke vernetiltak ble iverksatt for å beskytte
dyrelivet, og i 1973 ble over halvparten av Svalbard vernet som nasjonalparker
og naturreservater. Fra 1974 fikk en rekke kulturminner et rettslig vern gjennom
en særskilt forskrift. Den menneskelige virksomheten på Svalbard har preget
landskapet på andre måter enn på fastlandet. På fastlandet har bruk gjennom
flere tusen år gradvis ført til gjennomgripende endringer av omgivelsene, mens
på Svalbard har arealbruken vært punktvis og begrenset. Bare de anleggene som
var nødvendig for å høste av naturressursene har vært reist. Det var store
svingninger i lønnsomheten, og mange av de tidligste etableringene ble raskt
forlatt. Verdien av bygg, anlegg og utstyr var gjerne mindre enn omkostningene
med demontering og frakt, og mye ble etterlatt eller brukt om igjen andre
steder. Spredt over store deler av øygruppen finnes kulturminner som daterer seg
fra 1600-tallet og fremover. Kulturminnene ligger i nær tilknytning til sjøen,
ettersom mye virksomhet og ferdsel foregikk til sjøs. Fangstmennene var avhengig
av tilgang på ferskvann og rekved til brensel i tillegg til et rikt dyreliv ved
sine fangststasjoner. Dette var grunnleggende for valg av lokalitet til alle
tider. Fangststasjoner fra forskjellige perioder er derfor ofte å finne på samme
sted. Fangstfeltene var utbygd med en hovedstasjon og flere bistasjoner, som
gjorde det mulig for fangstmennene å utnytte store områder. Tettheten av
kulturminner er størst i de områdene som har de beste klimatiske forholdene, dvs
langs Spitsbergens vestkyst og særlig i de store fjordene Hornsund, Bellsund,
Isfjorden, Kongsfjorden og på Nordvest-Spitsbergen. Det er også gode
fangstforhold og mange kulturminner langs vestkysten av Edgeøya. De eldste
kulturminnene på Svalbard er knyttet til den vesteuropeiske fangsten av hval og
hvalross. Senere overtok mer variert fangst (hvalross, pelsdyr, rein, fugl) med
russiske og norske aktører, og fra vårt århundre stammer en rekke gruveanlegg.
Fra 1800- og 1900-tallet finnes det kulturminner med tilknytning til
polarforskning og mer eventyrlige ekspedisjoner. Det har blitt reist en del
anlegg med tilknytning til offentlig service og myndighetsutøvelse, og det
finnes spor etter krigshandlingene under annen verdenskrig. Ettersom mye av
virksomheten på Svalbard foregikk til sjøs, er det grunn til å tro at det finnes
kulturminner i farvannet omkring øygruppen, både senkete fartøy (skip, fly mm),
rester av fangstede dyr og etterlatenskaper i gamle havner. Det er imidlertid
liten kunnskap om marine kulturminner. Virksomheten på øygruppen har vært
begrenset, og både antallet kulturminner og kulturminnetyper er begrenset i
forhold til fastlandet. 3.3 Bosettingene på Svalbard Det er fire bosettinger av
en viss størrelse på Svalbard, og disse beskrives nedenfor. I tillegg er det
overvintringer på spredte steder rundt om på øygruppen, blant annet i Hornsund,
på Hopen og på Bjørnøya. 3.3.1 Longyearbyen Longyearbyen er Svalbards største
bosetting, og ligger i Adventfjorden. Longyearbyen er administrasjonssenter på
Svalbard, og sysselmannen og øvrige statsetater har sine kontorer her.
Bosettingen vokste frem i takt med gruvedriften i begynnelsen av det 20
århundre. I 1916 overtok Store Norske Spitsbergen Kullkompani AS
gruverettighetene i Longyearbyen fra det amerikanske selskapet Artic Coal
Company. Etter at gruve 3 ble nedlagt i 1996, er det nå bare i Gruve 7 innerst i
Adventdalen selskapet driver kullutvinning i nærheten av Longyearbyen . I
tillegg driver selskapet utvinning i Sveagruva. Samlet uttak fra de norske
kullgruvene på Svalbard (Gruve 7 og Svea) er på ca 350 000 tonn pr år. De siste
10 15 årene har det vokst frem et variert næringsliv med hovedvekt på reiseliv,
forskning og utdanning, men også med et bredt spekter av andre tjenesteytende
næringer. Det utføres i dag ca 950 årsverk i Longyearbyen, hvorav ca 200 er
tilknyttet kulldriften. Det økende antall arbeidsplasser i øvrige næringer har
dermed kompensert nedgangen i arbeidsplasser tilknyttet gruvedriften. Det er
også en betydelig aktivitet innen forskning og undervisning.
Universitetsstudiene på Svalbard (UNIS) har årlig ca 100 studenter innen
naturvitenskapelige fag. Det nøyaktige folketallet i Longyearbyen til enhver tid
er noe usikkert på grunn av stor mobilitet i befolkningen, men det kan legges
til grunn at bosettingen har ca 1400 innbyggere. Longyearbyen fremstår i dag som
et variert familiesamfunn med godt utbygd infrastruktur. I de senere år har det
foregått aktivitet som har medført betydelige endringer i landskapsbildet,
særlig kan nevnes veien til toppen av Platåfjellet i forbindelse med driften av
Svalbard Satellittstasjon og det nye høydebassenget ved drikkevannskilden
Isdammen. 3.3.2 Ny-Ålesund Ny-Ålesund er verdens nordligste permanente
bosetting, lokalisert i Kongsfjorden. Etter Kings Bay-ulykken i 1962 har det
ikke vært drevet gruvedrift på stedet. Stortinget har bestemt at Ny-Ålesund skal
være hovedsenter for norsk og internasjonal forskning på Svalbard. For tiden
foregår ca 100 prosjekter innen naturvitenskap og miljøovervåking i regi av om
lag 20 nasjoner. Kings Bay AS er grunneier og eier de fleste av bygningene på
stedet. Selskapet tilrettelegger den nødvendige infrastruktur for
forskningsstasjonene og organiserer kommunikasjon, overnatting og forpleining.
Om lag 35 personer bor i Ny-Ålesund året rundt. I høysesongen om sommeren er
over 120 personer på stedet, de fleste knyttet til forskningsvirksomheten.
Stedet er populært som turistmål særlig i cruisesesongen noe som kan medføre
interessekonflikter mellom reiselivsvirksomheten og forskningens behov for minst
mulig påvirkning av miljøet i området. 3.3.3 Barentsburg Barentsburg, som ligger
i Grønfjorden, er i dag den eneste befolkede russiske bosettingen på Svalbard.
For tiden utvinnes det kull i en gruve på utmål med innslag midt i bosettingen.
Barentsburg har ca 800 innbyggere, betydelig mindre enn for bare 5 år siden, da
folketallet var ca 1500. Gruvearbeiderne er fra Ukraina og Russland og har 2 års
kontrakter med det russiske gruveselskapet Trust Arktikugol. En norsk fabrikk,
Barents Tekstil, sysselsetter et 40-talls kvinner i produksjon av folkloristiske
barneklær for salg på det norske fastlandet. Inntil 1994 var Barentsburg et
familiesamfunn, men grunnet økonomiske innstramninger ble barna sendt til
fastlandet. Samfunnet i Barentsburg har de siste to årene vært utsatt for to
alvorlige ulykker. I august 1996 omkom 141 mennesker på vei til Barentsburg
under flyulykken på Operafjellet utenfor Longyearbyen, og i september 1997 ble
23 gruvearbeidere drept ved en eksplosjon i gruva. 3.3.4 Pyramiden Pyramiden
ligger i Billefjorden, og var inntil 1998 det andre hovedsetet for russisk
gruvedrift på Svalbard. Trust Arktikugol stengte i april 1998 kullgruvedriften i
Pyramiden etter 53 års kontinuerlig drift. På det meste bodde ca 1000 russere og
ukrainere i Pyramiden, og bosettingen hadde skole, barnehage og et aktivt
samfunnsliv. Vinteren 1998/99 har Pyramiden vært avfolket, og det er usikkert
hvilke planer Trust Arktikugol har for stedets fremtid. Planer om utbygging av
turismen har vært nevnt. Bygninger og installasjoner i Pyramiden er viktige
kulturhistoriske dokumenter, og sysselmannen har konkludert med at stedet bør
bevares best mulig for ettertiden. Sysselmannen har samtidig gitt pålegg om at
det blir ryddet opp for skjemmende etterlatenskaper og forurensing etter
gruvedriften. Avviklingen av Pyramiden har vært ressurskrevende for
sysselmannen, men det har vært et meget godt samarbeid med Trust Arktikugol i
sakens anledning. 3.3.5 Svea Store Norske Spitsbergen Kulkompani AS (SNSK) har
drevet kullgruvedrift i Svea i Van Mijenfjorden fra 1933, da anlegget ble kjøpt
av selskapet Nya Svenska Stenkolsaktiebolaget Spetsbergen. Store Norske drev
kullgruvedrift noen få år etter krigen. Først i 1970 begynte selskapet å
undersøke forekomsten mer systematisk, og tidlig i 1997 begynte Store Norske
ordinær kullproduksjon igjen. Virksomheten i Svea drives med personell fast
bosatt i Longyearbyen som arbeider i Svea etter en turnusordning. Det befinner
seg til enhver tid mellom 50 og 100 personer i Svea. Store Norske har lagt frem
planer om åpning av et nytt kullfelt nord for Svea, Svea-Nord. Hvis det gis
klarsignal til utvinning i dette feltet, regner selskapet med å kunne produsere
mellom 700.000 og 1 mill tonn pr år i 30 år fremover. Dersom Svea-Nord ikke blir
åpnet, vil selskapet gå inn for avvikling av kullgruvedriften så snart som
mulig. 3.4 Hovedtrekk ved organisering av Svalbard, med særlig vekt på
miljøforvaltningen 3.4.1 Regjeringen og departementene Regjeringen samordner
forvaltningen av Svalbard gjennom det interdepartementale polarutvalg
(Polarutvalget), jf kgl res 6 januar 1965 og 6 august 1971. Polarutvalgets
sekretariat er lagt til Justisdepartementet. Følgende er medlemmer av
Polarutvalget: Justisdepartementet Utenriksdepartementet Miljøverndepartementet
Nærings- og handelsdepartementet Finansdepartementet Samferdselsdepartementet
Norsk Polarinstitutt Representanter for andre departementer møter når utvalget
behandler en sak som hører under et departement som ikke er representert i
utvalget. I tillegg har Justisdepartementet fattet vedtak om at en representant
for Norges Forskningsråd kan være til stede på møtene i Polarutvalget. Hvert
departement har ansvaret for at saksbehandlingen følger instruksen for saker
angående polarområdene, jf rundskriv fra Justisdepartementet av 7 mai 1979 nr
3385 og utredningsinstruksen fastsatt ved kgl res 16 desember 1994. Forøvrig
koordineres forvaltningen av Svalbard på vanlig måte mellom departementene.
Miljøverndepartementet har det overordnede ansvaret for miljøforvaltningen på
Svalbard med Direktoratet for naturforvaltning, Statens forurensningstilsyn,
Norsk Polarinstitutt, Riksantikvaren, Statens kartverk som ytre etater og
Sysselmannen på Svalbard som regionalt apparat. Flere andre departementer har på
sine fagområder et administrativt ansvar for spørsmål som har betydning for
miljøet på Svalbard. Det gjelder særlig Justisdepartementet som koordinerer
forvaltningen av Svalbard og har ansvaret for politiet, Kirke, undervisnings- og
forskningsdepartementet som har et ansvar i saker om forskning og utdanning,
Nærings- og handelsdepartementet som forvalter statens ansvar som grunneier og
eierinteressene i statlige selskaper, medregnet enkelte næringsdrivende
selskaper, og Fiskeridepartementet som har ansvaret for forvaltningen av
sjøpattedyrene og fiskeriene rundt Svalbard. Utenriksdepartementet har ansvaret
for de utenrikspolitiske sidene vedrørende forvaltningen av Svalbard. De
overordnede strategiske målene, nærmere konkretiserte resultatmål og forventede
resultater står i St prp nr 1 hvert år. Gjennom budsjettrammer og tildelingsbrev
videreformidles oppgaver til ytre etater og sysselmannen. 3.4.2 Direktorater
3.4.2.1 Innledning Inntil 1995 var myndigheten etter de gjeldende
miljøvernforskriftene for Svalbard lagt til Miljøverndepartementet,
Riksantikvaren og sysselmannen. Statens forurensningstilsyn (SFT) hadde
tilsynsmyndighet etter produktkontrolloven, mens Direktoratet for
naturforvaltning (DN)ikke var tillagt myndighet. Organiseringen innebar at
Miljøverndepartementet hadde funksjoner som på fastlandet var tillagt
direktoratene. For å bedre den faglige kompetansen og kapasiteten og samtidig
øke den faglige kontinuiteten i miljøvernforvaltningen på Svalbard gikk
Regjeringen i St meld nr 22 (1994-95) Om miljøvern på Svalbard inn for å
tillegge direktoratene mer ansvar. Dette ble fulgt opp i mai 1996, da
Miljøverndepartementet overførte ansvar og oppgaver til DN og SFT. I tillegg til
ytre etater under Miljøverndepartementet har ytre etater underlagt andre
departementer også ansvar for visse spørsmål som har betydning for natur- og
kulturmiljøet. Dette gjelder særlig Fiskeridirektoratet, Sjøfartsdirektoratet,
Oljedirektoratet, Luftfartsverket og Bergmesteren for Svalbard. I dag omfatter
de ytre etaters ansvar instruksjonsmyndighet ovenfor sysselmannen innenfor de
respektive fagområdene (se nedenfor under hver etat), faglig veiledning,
forskriftsarbeid, behandling av klager på vedtak fattet av sysselmannen og
forberedelse av saker for departementet. Direktoratene er tillagt myndighet til
å fatte vedtak i enkelte saker innen sitt fagfelt. Etatenes roller i andre
sammenhenger enn miljøforvaltningen for Svalbard omtales ikke. 3.4.2.2
Direktoratet for naturforvaltning Direktoratet for naturforvaltning har ansvaret
for all artsforvaltning på Svalbard, bl a vilt- og innlandsfiskeforvaltning,
herunder forskriftsarbeid og behandling av klager på vedtak fattet av
sysselmannen. Direktoratet for naturforvaltning har i tillegg myndighet til å
utstede særskilte import- og eksporttillatelser for truede dyr og planter i
henhold til konvensjonen om handel med truede dyr og planter (CITES).
Direktoratet for naturforvaltning har også ansvaret for
verneområdeforvaltningen, herunder å utarbeide forslag til eventuelle nye
verneområder med forskrifter, og forestå høringer, å godkjenne
forvaltningsplaner for eksisterende verneområder som sysselmannen utarbeider og
å behandle klager på vedtak fattet av sysselmannen. Direktoratet har videre
ansvaret for: Ferdsel i miljøsammenheng, herunder forskriftsarbeid og behandling
av klager på vedtak fattet av sysselmannen. Oppfølgning av forvaltningsplanen
for turisme og friluftsliv. Forberedelse av forskrifter og eventuelt andre
miljøforvaltningsoppgaver knyttet til fritidshytter på Svalbard. 3.4.2.3 Statens
forurensningstilsyn SFTs ansvar og oppgaver er særlig knyttet til utslipp fra
industriell virksomhet, avfallshåndteringen i bosettingene, opprydding etter
tidligere miljøødeleggelser og beredskapen mot akutt forurensning. SFT veileder
og bistår sysselmannen innen disse områdene. Normalt vil det være sysselmannen
som fatter vedtak, og SFT er da ankeinstans. I saker av mer omfattende karakter
vil det være SFT som treffer vedtak. SFT har også ansvaret for
produktkontrolloven med tilhørende forskrifter. 3.4.2.4 Riksantikvaren
Riksantikvaren har ansvaret for myndighetsutøvelse vedrørende kulturminnevern.
Riksantikvaren er videre rådgiver for de andre ytre etater i saker som angår
kulturminneinteresser på Svalbard. Vedtak om fredning eller dispensasjon fra
forskriften for alle typer inngrep inkludert arkeologiske utgravninger blir
fattet av Riksantikvaren. 3.4.2.5 Norsk Polarinstitutt Norsk Polarinstitutt er
en sentral faglig og strategisk rådgiver i miljøvernsaker på Svalbard.
Instituttet har ansvar for økologisk og fysisk kartlegging, gjennomføring av
miljøovervåking og forvaltningsrettet forskning om biologiske og fysiske
forhold. En viktig oppgave for instituttet er også å bistå myndighetsutøvende
organer som feltoperatør og støtteapparat. 3.4.2.6 Fiskeridirektoratet
Forvaltning av fiskerier og sjøpattedyr rundt Svalbard ligger under
Fiskeridepartementets ansvarsområde. Fiskeridirektoratet utarbeider forskrifter
om tillatelse til fiske i Svalbards territorialfarvann og i fiskerivernsonen,
med hjemmel i forskrift opprettet ved kgl res 28 april 1978 i medhold av
svalbardloven. Videre bistår direktoratet Fiskeridepartementet ved utarbeiding
av forskrifter for forvaltning av sjøpattedyr innenfor territorialgrensen.
3.4.2.7 Sjøfartsdirektoratet Sjøfartsdirektoratet har kontrollansvar med at skip
som seiler i svalbardfarvann oppfyller krav som er fastsatt for å forebygge
forurensning av det marine miljø i den utstrekning lov 9 juni 1903 nr 7 1903 om
Statskontrol med Skibes Sjødyktighed kap 11 gjelder på Svalbard. Det er ingen
sjøfartsinspektør med myndighet på Svalbard, men sjøfartsinspektøren i Troms
bistår sysselmannen i etterforskning av utslipp fra skip. 3.4.2.8
Luftfartsverket Regelverket om ferdsel med luftfartøy som bygger på lov 11 juni
1993 nr 101 om luftfart (luftfartsloven) og svalbardloven, forvaltes av
Luftfartsverket, med unntak av bestemmelsene i naturvernforskriften og
verneforskriftene. Bestemmelser som har betydning for miljøet, er særlig regler
om flyving i korridorer, minstehøyder mv 3.4.3 Regionalt apparat 3.4.3.1
Sysselmannen på Svalbard Sysselmannen er regjeringens øverste representant på
Svalbard og skal ivareta den norske stats interesser på øygruppen. En rekke
statsoppgaver som på fastlandet er lagt til forskjellige myndigheter, er samlet
hos sysselmannen. Han har samme myndighet som en fylkesmann, og er også
politimester, herunder leder av den lokale redningstjeneste. Sysselmannen har
ansvaret for det stedlige løpende miljøforvaltningsarbeidet på Svalbard med
myndighet etter de forskjellige miljøvernforskriftene, herunder behandling av
enkeltsaker og saksforberedelse av saker som går videre til direktoratene eller
Miljøverndepartementet. Sysselmannen har det operative ansvaret for den statlige
beredskapen for akutt forurensning på Svalbard, innenfor territorialfarvannet (4
nautiske mil fra grunnlinjene). Utenfor firemilsgrensen har SFT primæransvaret,
men sysselmannen har aksjonsplikt inntil SFT overtar ledelsen for aksjonen. I St
meld nr 22 (1994-95) gikk Regjeringen inn for å opprette en egen
miljøvernavdeling hos sysselmannen, slik det er hos fylkesmennene på fastlandet.
Sysselmannsbestillingen ble omorganisert 1 januar 1997, og har nå en særskilt
miljøvernavdeling med syv faste stillinger en miljøvernleder, tre
naturvernkonsulenter og tre kulturminnekonsulenter. Innenfor rammen av de
rettsregler som gjelder, styres miljøvernarbeidet gjennom tildelingsbrev,
virksomhetsplaner og resultatrapportering. I forhold til fastlandet er det et
særtrekk at forvaltning av natur- og kulturmiljø er organisert sammen. På
fastlandet ligger myndigheten hos henholdsvis fylkesmannen og fylkeskommunen. Om
sommeren har sysselmannen feltinspektører som overvåker turisme og ferdsel og
samtidig utfører endel naturregistreringer langs kysten nord og vest av
Spitsbergen. Feltinspektørene opererer i feltlag bestående av en utmarkstekniker
og en polititjenestemann. Sysselmannen prioriterer tverrfaglig samarbeid mellom
miljøvern- og politiavdelingen, spesielt i hensikt å forebygge og etterforske
miljøkriminalitet. 3.4.3.2 Bergmesteren for Svalbard Bergmesteren for Svalbard
forvalter de geologiske ressursene på øygruppen gjennom bergverksordningen for
Svalbard fastsatt ved kgl res 7 august 1925. Bergmesteren tildeler områder
(utmål), som gir enerett til utnytting av alle de mineralske råstoffene som
ligger innenfor utmålets grenser. Ved undersøkelser av større omfang og
igangsetting av olje- og bergverksdrift tildeler bergmesteren nødvendig grunn
for virksomheten. Dette gjøres i nært samarbeid med sysselmannens
miljøvernavdeling. Bergmesteren for Svalbard fører oppsyn med all pågående og
forventet virksomhet når det gjelder utnytting av de geologiske ressursene. I
den forbindelse rapporterer bergmesteren til sysselmannen om forhold som kan ha
betydning for miljøet. Bergmesteren skal videre virke for at Svalbards
geologiske ressurser forvaltes og utnyttes best mulig til nytte for samfunnet. I
dette arbeidet skal bergmesteren søke å fremme olje- og bergverksnæringen på
øygruppen blant annet gjennom informasjon og markedsføring av Svalbard som et
prospekteringsområde. Organisasjonskart over miljøvernforvaltningen på Svalbard
3.4.4 Svalbard Samfunnsdrift AS og Svalbardrådet Svalbard er ikke organisert som
fylke eller kommune. En rekke oppgaver som ivaretas av kommunen på fastlandet er
i Longyearbyen tillagt Svalbard Samfunnsdrift AS (SSD), som er et heleiet
statlig aksjeselskap underlagt Nærings- og handelsdepartementet. Dette gjelder
blant annet oppgaver som vei, vann, kloakk og energiforsyning samt en del
sosiale tjenster som drift av barnehage og ungdomsklubb og kulturelle oppgaver
som bibliotek og kinodrift. Det folkevalgte organet Svalbardrådet (15 medlemmer)
har per i dag først og fremst rådgivende myndighet, men er tildelt begrenset
forvaltningsmyndighet (tildeling av løyver for drosje- og rutebil). Det
foreligger også konkrete planer for at Svalbardrådet skal gis myndighet til å
tildele skjenkebevillinger i Longyearbyen. En mer omfattende omlegging av
Svalbardrådet fra et rådgivende organ til et lokaldemokratisk myndighetsorgan
vil bli drøftet i den kommende stortingsmelding om Svalbard. 11 Jan Mayen 11.1
Jan Mayen beliggenhet og status Jan Mayen er en 373 km2 stor øy som stikker opp
av Grønlandshavet, 600 km nordøst for Island og 500 km øst for Grønland. Øya
ligger omtrent 1000 km fra både norskekysten og Svalbard. Den strekker seg 53 km
i retning sørvest til nordøst mellom 70° og 72°N og mellom 8° og 9°V. Øya faller
i tre deler, de berglendte Nord-Jan og Sør-Jan, med et smalere, lavere
midtparti. Siden 1929 er Jan Mayen en del av Kongeriket Norge, jf lov 27 februar
1930 nr 2 om Jan Mayen § 1. Det rettslige utgangspunkt er altså det samme for
Jan Mayen og Svalbard, til forskjell fra de antarktiske besittelser som er gjort
til biland ved lov 27 februar 1930 nr 3. Svalbardtraktaten gjelder ikke for Jan
Mayen, slik at norsk myndighet kan utøves over Jan Mayen uten hensyn til
begrensninger som traktaten setter. At Jan Mayen er en del av riket, gjør at
konvensjoner som Norge er forpliktet av, også gjelder i forhold til Jan Mayen
hvis det ikke er tatt forbehold ved ratifikasjonen. 11.2 Miljøforhold og
aktivitet 11.2.1 Miljøforhold på Jan Mayen Jan Mayen er preget av vulkansk
opprinnelse, og berggrunnen ligner mye på store deler av Island. Den snødekte
vulkanen Beerenberg (2277 m) på Nord-Jan er fremdeles aktiv og hadde sitt
seneste utbrudd i 1985. Fremdeles stiger det damp både av hovedkrateret og
enkelte andre steder på øya. Øya ligger i overgangen mellom arktisk og borealt
klima med en månedlig middeltemperatur på Midt-Jan som varierer mellom +5°C og
-6°C. Øya ligger i en lavtrykksbane som ofte fører mild luft sørfra. Årsnedbøren
varierer med de topografiske forhold, men måles til omkring 700 mm på Midt-Jan.
Bortsett fra mindre områder midt på øya må Jan Mayen karakteriseres som nesten
upåvirket villmark der de intakte økosystemene på land er nært koblet med de
marine økosystemene. Landskapsformene er meget særpregete etter norsk målestokk,
takket være øyas vulkanske bakgrunn, med hundrevis av kratre, størknede
lavastrømmer og store hauger med aske. Store deler av øya er helt uten
vegetasjon. Øyas størrelse og avstand fra andre landområder gjør at
artsrikdommen er begrenset. Plante- og dyreliv er preget av overgangen mellom
arktisk og mildere klima. Sammenlignet med Svalbard kan Jan Mayen mangle
høyarktiske arter, men til gjengjeld ha arter som krever et mildere klima.
Vegetasjonen domineres av småvokste urter, lav og moser. Det vokser ikke busker
og trær på Jan Mayen. Enkelte arter er endemiske. Pattedyrfaunaen er meget
liten. Reinsdyr forekommer ikke. Det fantes en relativt stor bestand av
fjellrev. Arten er nå på det nærmeste utryddet av jakt og fangst. Isbjørn
opptrer streifmessig når iskanten ligger opp mot Jan Mayen vinterstid.
Fuglefaunaen omfatter 27 hekkende arter og skiller seg ikke vesentlig fra
Svalbard. Øya kan dessuten være raste- og hvileplass for flere arter under
trekket. Rype finnes ikke. Nordlaguna på Midt-Jan er det eneste
ferskvannsøkosystemet som ikke tørker inn i tørre perioder. Det særkjennes ved
en bestand av ferskvannsrøye som man antar har vært isolert fra omverdenen
mellom 1500 og 4000 år. Havfaunaen er rikere. Jan Mayen-området er en viktig
kasteplass for flere selarter, og en rekke hval finnes i farvannet. Det har vært
og er et betydelig fiske på flere fiskeslag i havområdene omkring Jan Mayen. Nær
Jan Mayen er det også viktige forekomster av reke og haneskjell. Gjennom
beskatning er det særlig bestandene av fjellrev og haneskjell som er blitt
sterkt påvirket. Røyebestanden har også vært beskattet. For øvrig er det skjedd
en omfattende fangst på sel, hval og flere fiskeslag. Beskatningen av vandrende
bestander må her ses i sammenheng med den beskatning som skjer utenfor Jan
Mayen-området. Det er påvist langtransportert forurensning trolig fra
amerikanske kilder, men usikkert om dette kan ha påvirket bestandene av levende
organismer merkbart. Lokale forurensningskilder har liten betydning. Transport
og lagring av olje skaper en viss risiko for oljeforurensning. Det er flere
søppelfyllinger, hvorav en har PCB-holdig avfall. 11.2.2 Aktivitet i historisk
tid De første mulige belegg for kunnskap om Jan Mayen skriver seg fra
500-tallet, og det er grunn til å regne med at Jan Mayen var kjent i
vikingtiden. Øya ble (gjen)oppdaget i 1614 av engelskmenn og nederlendere som
ledd i hvalfangsten i ishavet. Øya har sitt navn etter den nederlandske
oppdageren, og nederlenderne hadde flere hvalfangststasjoner på Jan Mayen på
1600-tallet. Det er fremdeles enkelte rester av spekk-kokeriene og noen
hvalfangergraver. Etter dette lå øya utenfor all aktivitet inntil en
østerriksk-ungarsk vitenskapelig ekspedisjon tilbragte mer enn et år der i
1882-83. Tidlig på 1900-tallet begynte overvintringsekspedisjoner for fangst,
først og fremst på fjellrev. Avtakende utbytte gjorde at denne fangsten tok
slutt i 1930-årene. Det finnes bygningsrester etter den vitenskapelige
ekspedisjonen og flere hytter fra overvintringsfangsten, foruten noen graver.
Den første meteorologiske stasjonen ble opprettet i 1921. Av denne finnes det
bare tuftene og løse rester igjen. Med unntak av vinteren 1940-41 har det vært
kontinuerlige meteorologiske observasjoner på Jan Mayen. I denne perioden var
mannskapet på Jan Mayen evakuert til England, men overveielser om den
strategiske betydning av værobservasjonene bl a for konvoitransporten til
Murmansk gjorde at virksomheten ble tatt opp igjen. Under krigen var således Jan
Mayen den eneste del av Norge som fullt ut var under den lovlige norske
regjerings kontroll. Etter krigen ble det bygd en ny meteorologisk stasjon. Den
ble benyttet inntil 1960 og utgjør fortsatt et stående bygningskompleks. I
tillegg til sine tjenesteplikter har personalet også hatt adgang til og faktisk
drevet en viss fangst og røyefiske. 11.2.3 Aktiviteten i dag Aktiviteten på Jan
Mayen i dag er av blandet sivil og militær art. Den knytter seg til
meteorologiske observasjoner og siden 1959 til navigasjonssystemet LORAN-kjeden.
All regulær aktivitet på Jan Mayen skjer i statlig regi, og administreres nå av
Fiskeridepartementet. For tiden er det normalt 18 personer som overvintrer på
Jan Mayen. Bebyggelsen i bruk ligger på sørsiden av øya, og her er også
avfallsfyllingen. Energiforsyningen er oljebasert. Oljen tas inn på nordsiden og
lagres dels der, dels på sørsiden, og transporteres over land i en overjordisk
rørledning. Atkomstmulighetene til Jan Mayen er meget begrenset. Siden 1960
finnes en flystripe som den nåværende bebyggelsen er bygd i nærheten av. Den er
værutsatt og disponeres av Forsvaret som trafikkerer den fra Bodø hver annen
eller tredje måned for å føre frem forsyninger og nytt personell. Øya har ingen
naturlig havn. Ilandstigning fra båt kan være farlig, men er mulig både på nord-
og sørsiden. Det er veiforbindelse mellom den nåværende bebyggelsen og nordsiden
av Midt-Jan, medregnet til den gamle meteorologiske stasjonen. Det er også
enkelte kjørespor langs traseer i terrenget. Virksomheten på Jan Mayen er altså
i alt vesentlig begrenset til den meteorologiske/ LORAN-stasjonen. I havområdene
foregår det et betydelig fiske. For enkelte bestander særlig haneskjell har
fangstingen vært så omfattende at det har vært nødvendig å stanse den for å
unngå at bestanden skulle bli utryddet. Det finnes ingen regulære
atkomstmuligheter for turister eller andre interesserte, og det er ikke lagt opp
til noen fasiliteter for overnatting og forpleining. Sommerstid kan imidlertid
enkelte turister ta seg i land fra båter når værforholdene tillater det. 11.3
Rettstilstanden på Jan Mayen 11.3.1 Alminnelige utgangspunkter Etter Jan
Mayen-loven § 2 gjelder norsk privatrett og strafferett samt norsk rettspleie på
Jan Mayen. Annen lovgivning gjelder for Jan Mayen bare i den utstrekning det er
bestemt. Dette følger generelt av Jan Mayen-loven selv (§ 2 første ledd annet
punktum), og er dessuten sagt i enkelte lover. 3 En betydelig del av Midt-Jan
var i sin tid privat eiendom gjennom okkupasjon (Birger Jacobsen), jf
Høyesteretts dom i Rt 1933 s 511. Etterat arvingene overdro sine rettigheter til
staten i 1952, er all grunn, bygninger, anlegg og levninger statseiendom, jf
også Jan Mayen-loven § 3. Denne bestemmelsen utelukker også at det kan vinnes
hevd på statsgrunn. Jan Mayen har sitt eget sjøterritorium. For utstrekningen av
sjøterritoriet gjelder den vanlige firemilsgrensen, som strekker seg fra
grunnlinjer fastsatt ved kgl res 30 juni 1955. Ut over dette gir lov 17 desember
1976 nr 91 om Norges økonomiske sone hjemmel for å opprette en økonomisk sone på
inntil 200 nautiske mil rundt øya. Ved forskrift fastsatt ved kgl res 23 mai
1980 er denne hjemmelen brukt til å opprette en 200 mils fiskerisone, dvs en
økonomisk sone begrenset til fiskeriformål. 4 I forhold til Island er denne
sonen avgrenset av den islandske 200 mils sonen (avtaler mellom Norge og Island
28 mai 1980 og 22 oktober 1981). Mot Grønland er sonegrensen trukket opp ved Den
internasjonale domstols dom i Jan Mayen-saken mellom Danmark og Norge i 1993
(ICJ Reports 1993 s 38 flg). 

21 års fengsel for dobbeltdrapet Mannen bak dobbeltdrapet i Skaregata 2 for
knapt ett år siden, Roy-Christer Forsberg (28), er av en enstemmig Sunnmøre
herredsrett dømt til en fengselsstraff på 21 år. 

Retten mener at drapene av Jin Furseth (20) fra Ørsta og Elin Dalsegg (22) fra
Rindal ble gjort med fullt overlegg og under særdeles skjerpende omstendigheter.
I praksis betyr det at domfelte må sone 12 år i fengsel. Av dette har han sonet
338 dager i varetekt. Påstanden om sikring i 10 år ble ikke tatt til følge.
Domfelte tok betenkningstid og har 14 dager på seg til å avgjøre om han vil anke
dommen inn for Frostating lagmannsrett. Forstyrret person Retten kan ikke se at
der er holdepunkter for at « bakmannen » skal ha overtatt domfeltes personlighet
i slik grad eller på en slik måte at dette skal kunne virke inn på avgjørelsen
av skyldsspørsmålet. Riktignok er domfelte av de to rettspsykiaterne betegnet
som utrolig naiv, godtroende og med skiftende stemningsleie, men retten er
likevel overhode ikke i tvil om at « bakmannens » mulige årsaksinnflytelse på
drapene ikke har vært av utslagsgivende karakter. Fristende å anke - Det kunne
være fristende å anke dommen på stedet, sier forsvareren, høyesterettsadvokat
Tor Erling Staff til Sunnmørsposten, men det er alltid en god regel å tenke seg
grundig om først. Han mener det var riktig av retten ikke å idømme sikring.
Fryktet for livet Ut fra ren frykt for eget liv, våget hun ikke å ta en
konfrontasjon men spilte en rolle overfor domfelte sammen med venner og
bekjente. Domfelte trodde dermed at forholdet til henne var like fast og varmt,
i hver fall frem til Elin flyttet inn i Skaregata i midten av oktober. Etter
dette observerte han at han flere ganger ble holdt utenfor og slik retten ser
det, opparbeidet han seg en mistanke om at hun hadde funnet seg en annen
kjæreste. Han hadde trolig ingen mistanke om at denne kjæresten kunne være Jin
Furseth. Gryende mistanke Retten legger til grunn at domfelte i løpet av de
siste 14 dagene før drapene fant sted, har fått en gryende mistanke om at Elin
ikke lenger ønsket ham. Den gryende mistanken skapte en vanskelig situasjon for
ham, og retten legger til grunn at mistanken akselererte framover mot
drapsdagen. Ladet pistolen Domfelte tok fram pistolen og ladet den med 15 skudd.
Deretter dro han til Skaregata 2 uten pistol. I Skaregata 2 fikk han opp
ytterdøren og la en matte mellom dørterskelen og dørkarmen slik at døra ikke
skulle gå i lås. Deretter dro han tilbake til sin egen leilighet, leste noe i
bibelen og forsøkte å roe tankene. Informasjonen han hadde fått av « bakmannen »
gjorde han oppbragt. Han tok fram pistolen og dro tilbake til Skaregata 2. At
han gjorde det for å få vite true sannheten ut av dem, tror ikke retten noe på.
Beordret ofrene i kne Ved døren til stua møtte han Elin og beordret henne ned på
gulvet. Deretter observerte han Jin som stod noe til venstre for inngangsdøra
til stua og bak denne. Skjøt for å drepe Retten finner det bevist at han handlet
forsettlig. Han var klar over at han skjøt for å drepe, og at hensikten var at
begge skulle dø. Den finner det videre bevist at begge drapene er et resultat av
en vel overveiet beslutning fra domfeltes side. Han har veiet for og imot, og
har til slutt bestemt seg for å ta de to av dage. Der foreligger ingen
affekthandling med slik grad eller styrke at det skulle redusere overlegget.
Fullt overlegg Den endelige beslutningen, eller overveiingen og å begå drap, ble
tatt av domfelte om ettermiddagen og kvelden på drapsdagen 31. oktober 1996 da
domfelte ladet våpenet, satte det i et skulderhylster og dro til Skaregata 2.
Også oppførselen hans etterpå bekrefter rettens syn på at drapene ble begått med
overlegg. Regulær avretting Retten har også funnet at begge drapene er begått
under særdeles skjerpende omstendigheter. Jin Furseth var domfeltes venn. Ved
sin opptreden og adferd overfor de to drepte like før skuddene ble avfyrt, har
domfelte opptrådt på en meget skremmende og for ofrene særdeles skrekkinngytende
måte. Ved å beordre begge ned på kne bærer handlingen preg av en regulær
avretting hvor tiltalte fikk utløsning for «oppdemmet sjalusi mot begge». Retten
bemerker også at Elin, som så avrettingen av Jin, må ha opplevd noen særdeles
skrekkinngytende og fryktelige sekund eller minutt før også hun ble avrettet.
Viste ingen nåde Når det gjelder straffeutmålingen viser retten til at domfelte
er funnet skyldig i drap av to unge mennesker. Drapene er begått på en brutal og
grufull måte. Det fantes ingen nåde. 

Kollektiv Hødd-svikt Hødd må igjen belage seg på å spille sesongens siste kamp
med kniven på strupen. Laget må i utgangspunktet vinne borte mot Byåsen for å
berge plassen. Har de flaks kan Hødd også stå med tap, men da må Ham-Kam slå
Runar borte. 

Eller AaFK må tape for Harstad. Faren er klart til stede for en gjentakelse av
det som skjedde for to år siden, da Hødd rykte ned fra eliteserien etter siste
kamp på Lerkendal. Denne gang vil fallet bli så langt mer smertelig. Det samme
som å rykke ut av toppfotballsjiktet og ned i den bortgjemte bredden i 2.
divisjon. Holsvik skadd Problemene for Hødd begynte allerede lørdag. Stein
Holsvik satte seg sjøl utenfor da han fikk en kvist i øyet under hagearbeid.
Slikt som kan skje, men maksimalt uheldig for laget. Harald Aasland Riise måtte
tas ut etter halvtimen p.g.a. problemer etter sjukdom, og baneforhold som slett
ikke passet tungvekteren. Tor Arild Haddal ble skadd like før pausen og kom ikke
utpå igjen. Rett på keeper... Men Hødd burde ha scoret lenge før.
Åpningsperioden var bra, der Arild Sundgot traff tverrliggeren med et innlegg,
og ikke minst da Frode Tømmerbakk kom aleine med keeper. Men å sette ballen rett
på Erik Holtan gir ikke scoring, og slike sjanser kan ikke et lag som trenger
poeng tillate seg å misse på. Likevel gjorde de det en gang til, da Trond
Helgesen fikk en gratismulighet etter pausen. Også han skjøt så beint på keeper
som det er mulig å få til. Å misbruke slike sjanser er ikke uflaks. Enkle
baklengs Heller ikke er det uflaks når så enkle scoringer får lov å passere
bakover. Et frispark ga 0-1, her fikk Bård Borgersen uhindret nikke ved borteste
stolpe. Seks minutter seinere skjøt Torgeir Rugtvedt enkelt i mål etter at
Hødd-back Per Otto Ringstad sendte en tversoverpasning inn på banen. I begge
tilfeller var keeper Vagn Scheide Mork for passiv. Odds tredje scoring kom også
på dødball, corner som ikke ble klarert. Bengt Sæternes fikk pirke ballen over
linja fra en meters hold. Må avgjøre sjøl - Vi klarte ikke å samle laget, det
ble altfor mye en og en-spill, sa lagkaptein André Nevstad. Som før kampstart
fikk overrakt Hødd-supporternes pokal som årets spiller. Det valget var vel
neppe særlig vanskelig. André sleit det han klarte denne gang også, men Odd
hadde lagt vekk sine fiksfakserier og spilte kontant og aggressiv fotball på
blautmyra. Og de var mye sikrere bakover enn det Hødd var. Heimesvikt Hødd har
sviktet på heimebane i høst. Det kan bli lagets skjebne. Fire av de fem siste
heimekampene endte uten poeng for laget som vanligvis tar godt med poeng på
høsttung Høddvoll-matte. Nå må de igjen vise seg fra sin aller beste side på
bortebane, mot et lag som fortsatt har en teoretisk sjanse til å bli nummer 3.
Med en klar heimeseier i siste kamp, og flaks med de øvrige resultatene, kan
Byåsen ende på kvalik-plassen. 

Superhelg for Vika Spjelkavik har fått en drømmestart på årets sesong, som ingen
på forhånd kunne håpe på. Denne helga fortsatte seiersfesten for Vika-jentene. 

To seiere på to kamper fører laget opp på en 3. plass på tabellen. - Poengene vi
har kapret nå i starten er uhyre viktig for oss. alle kampene vi har spilt til
nå har vært jevne og bikket vår vei, snart kan denne trenden snu seg, så da er
det viktig at vi har sanket flest mulig poeng, sa en lettet Vika-trener Gunnar
Hagen etter søndagens knappe seier over Ski. Fulgte hverandre som skygger En
klisje som aldri kan brukes for ofte når Vika spiller seriekamper, er at lagene
følger hverandre som skygger gjennom hele kampen. Spesielt lørdagens oppgjør mot
Skjeberg var jevn. Ikke før mot slutten klarte Vika å tilrive seg et overtak på
gjestene fra Østlandet. To straffekast, begge signert Marit Davik, gikk inn og
dermed var to-målsseieren sikret. Stord neste Søndag er det klart for nok en
hjemmekamp for Vika. Da er det Stord som gjester Fagerlihallen og til den kampen
er det en del ting som må rettes på. - Kampen mot Ski er nok den dårligste
forsvarskampen vi har levert så lang denne sesongen. Vi var svært passiver og
ble ikke aggressive nok. Men dette er ting vi kan justere på, sa Gunnar Hagen. 

Bestemor på flukt med barnebarnet 

- Å ta barnet fra foreldrene på det grunnlaget som her er gjort, ville aldri
skjedd for eksempel i Oslo. - Ingen skal få ta gutten fra meg! Jeg reiser ikke
heim med barnebarnet mitt uten forsikringer om at jeg får beholde gutten.
Konstant i frykt - Jeg er livredd for hva som kan skje, vedgår kvinna fra sin
nødhavn på Sørvestlandet. Hun lever i konstant frykt, fortvilet over situasjonen
og over et system hun mener er altfor firkantet. Hatt det vanskelig - Hvorfor
kan ikke besteforeldre få lov til å ta seg av barnebarna når foreldrene får
problemer? Jeg har mitt eget hus og god plass til barnet. Økonomisk skal jeg
også klare det. Det må da være til beste for barna at de blir tatt hånd om at
familien, mener 48-åringen som selv har fostret fire barn. Tok ungen og reiste -
Vi ble lovet av barna skulle få være sammen i fosterheim mens anken ble
behandlet. Etter bare fjorten dager ble løftet brutt. Nå bor bare de to yngste
sammen, forteller bestemora. Hun vedgår at tilliten til barnevernet er laber
etter det som tidligere har skjedd. I de beste hender Barnet synes å være i de
beste hender. Ifølge Haugesund avis, som omtalte saken lørdag, er gutten en
sprudlende ett-åring som tydelig er glad i bestemora si. - Kjenner du til at
bestemora er på flukt med barnebarnet sitt? Det sier advokat Harald Rape, som
representerer den 48 år gamle bestemora fra Sunnmøre. På vegne av bestemora og
barnets foreldre har han brakt saken inn for rettsapparatet med begjæring om at
vedtaket fra fylkesnemnda i Møre og Romsdal blir omgjort. 

Spennende lokaloppgjør Lokaloppgjøret mellom Volda og Stordal ble dramatisk til
siste slutt. For etter at Stordal åpnet best, og vant de to første settene, kom
hjemmelaget tilbake. 

I det siste settet fulgte lagene hverandre til 13-13, før Stordal greide å
avgjøre kampen. - Jeg må innrømme at det var bittert å tape. Laget har fått
altfor liten treningstid sammen før sesongstart. Hadde vi vært mer samspilt,
ville vi ha vunnet denne kampen, sier Volda-trener Roy Inge Råheim. Rutine
avgjorde Råheim har selv vært trener for Stordal i fem år, og kjenner laget
godt. Han var derfor klar over at Stordal er sterke når en kamp avgjøres i siste
sett, og det gis poeng på alle ballene. Uten trener Og mens Voldas spillere hang
med hodet etter tapet i 1. divisjons-debuten, jublet Stordal-spillerne. De
sikret seg seier i første kamp, på tross av at treneren ikke hadde anledning til
å følge laget sitt. Trent for lite Volda stiller denne sesongen med flere nye
spillere. Både Pernille Rakvåg og Margrete Sørensen har erfaring fra
eliteserien, og viste i gårsdagens kamp at de vil bli viktige for Volda
fremover. 

Gir seg som AaFK-trener Geir Hansen skulle opprinnelig trene AaFK ut
2002-sesongen, men gir seg allerede etter årets sesong. 

Denne uhyre godt bevarte hemmeligheten fikk AaFK-spillerne vite mandag kveld. -
Det er ting jeg vil gjøre i livet mitt som ikke er forenlig med det å være
heltids fotballtrener. Jeg ønsker å gå en tur på kafé uten å få høre fra alle
kanter hvor fordømt dårlige AaFK er, jeg ønsker å ha mer fri i helgene og jeg
ønsker å ha mer enn en drøy ukes sommerferie. Jeg er 29 år gammel, og har kommet
til at jeg vil ta en liten pust i bakken på dette stadium i livet mitt. Men
fotballen blir jeg aldri kvitt, sier en svært åpenhjertig Geir Hansen til
Sunnmørsposten. - Men hvorfor skrev du under en treårsavtale med AaFK i fjor
høst, for så å bryte den allerede nå, Geir? - Jeg var i sterk tvil da jeg sa ja
til AaFK i fjor. Det visste også klubbledelsen, og derfor ble vi enige om at jeg
kunne få anledning til å kutte ut etter årets sesong dersom jeg følte det slik.
Og det gjør jeg nå. Jeg har drevet med fotball hele livet mitt, og føler et
sterkt behov for å gjøre noe annet akkurat nå. Jeg kan tenke meg en sivil jobb
noen år, før jeg satser for fullt igjen på min trenerkarriere. Husk på at selv
om ti år vil jeg være en ung fotballtrener, og det skremmer meg litt. Jeg
trenger litt ballast i livet mitt, impulser utenom fotballmiljøet. For fem-seks
uker siden skrev Geir Hansen et brev til klubbformann Arne Aambakk og sportslig
leder Reidar Vågnes, der han listet opp en del ting som gjorde at han ba om å
bli fristilt fra kontrakten med AaFK etter årets sesong. Han hadde så et møte
med Aambakk og Vågnes, og Hansens brev ble lagt fram for AaFKs styre. Og det
endte med at styret aksepterte Geir Hansens oppsigelse. Selv om styret i
utgangspunktet ønsket å legge forholdene til rette slik at Geir kunne fortsette.
- Jeg slutter ikke fordi jeg mistrives i AaFK, og jeg slutter ikke fordi SIF pr.
i dag er foran oss på 2. divisjonstabellen! Jeg har hatt en flott tid i AaFK, og
jeg er faktisk ganske godt fornøyd med måten vi har spilt på og poengsankingen
vår i år. Jeg ønsker rett og slett å stå fritt til å gjøre med livet mitt det
jeg selv ønsker. Akkurat nå føler jeg meg litt « lost », og det er ingen god
følelse. Geir vet selv ikke hva han skal bedrive etter at årets sesong vel er
unnagjort. - Kanskje jeg begynner på skole, kanskje jeg finner meg en sivil
jobb. Men i tillegg kommer jeg til å jobbe med fotball - og aller helst vil jeg
jobbe med yngre spillere som virkelig ønsker å bli gode. Ønsker å bli best! Her
i Ålesund må vi satse på å bygge opp unggutter til å bli gode nok for
tippeligaen. Så selger vi dem for en god penge etter først å ha fått benyttet
dem noen år på våre beste lokale klubber, og bruker salgssummen til å fostre
fram nye gode fotballspillere. Og jeg mener at talentene finnes i rikt monn her
i distriktet, vi må bare ta vare på dem og gi dem de rette rammebetingelser.
Blir i Ålesund - Hvor går turen nå? - Nå tror vel alle at jeg skal tilbake til
fødebyen Trondheim, men det stemmer ikke nødvendigvis. Jeg har faktisk et sterkt
ønske om å bli boende i Ålesund i noen år til. Jeg har samboer fra Ålesund, og
jeg føler ikke at jeg er kjent i byen og i distriktet i det hele tatt etter
snart tre år her. Jeg har gått i Kongens gate kun to ganger en lørdag formiddag
siden jeg kom hit, jeg har vært én gang på Sukkertoppen, og det er for dårlig.
Det er ikke normalt! Jeg ønsker nå å være en vanlig borger i byen uten de
voldsomme forpliktelsene en trenerjobb for AaFKs A-lag fører med seg. Jeg er nå
på jobb-jakt, og håper at noe interessant dukker opp, sier Geir, og slår ut med
armene for 20. gang. - Egentlig så hadde jeg passet som journalist! Jeg liker å
skrive, spesielt da om sport. Men også om andre ting, jeg føler ikke at jeg er
helt sportsidiot heller, sier han ettertenksomt. Flagget til topps? - Hvordan
blir din sorti som AaFK-trener? - Forhåpentligvis slutter jeg med flagget til
topps. Jeg nærer et brennende ønske om å føre AaFK til 1. divisjon i år, og det
kan vi klare. Jeg tror faktisk at vi kan tåle et par tap i høst og fortsatt
vinne avdelinga, men det er det ikke mange andre i klubben som mener, tror jeg.
Jeg merker at miljøet på Kråmyra begynner å bli litt stresset nå fordi SIF bare
vinner og vinner. Men vi kan ikke gjøre noe med hva SIF foretar seg, vi må bare
sørge for å være gode nok selv. - Hvem blir din etterfølger som AaFK-trener? -
Det er ikke mitt bord, for å si det slik. Men klubben må selvsagt foreta et valg
om de ønsker å videreføre den spillestil jeg og Bård Wiggen har stått for, eller
om de ønsker å innføre en spillestil mer lik den landslaget har. Dersom
AaFK-ledelsen ønsker å fortsette med samme spillestil som nå, tror jeg at
klubben må lete utenfor Sunnmøres grenser etter sin nye trener. Dersom AaFK skal
forsøke seg med mer Drillo-inspirert fotball kan eksempelvis SIFs Svein Slinning
være et godt valg. Han har meget gode resultater i sin klubb, men SIF spiller en
helt annen type fotball enn det AaFK nå gjør. Men jeg er ydmyk nok til å innse
at det slett ikke er sikkert at min fotballfilosofi er den eneste saliggjørende.
Kanskje en ny spillestil hadde vært av det gode for AaFK nå? Jeg bare spør. Geir
Hansen innrømmer at han foreløpig ikke har angret et sekund på sitt valg.
Tippeligatrener - Jeg velger å gi meg som heltidsansatt A-lagstrener nå, men jeg
tror helt sikkert at dette kun er snakk om en kjærkommen pause. Jeg ønsker å bli
trener for en tippeligaklubb på sikt, men jeg har veldig god tid. Husk på at jeg
har vært fotballtrener siden jeg var 20 år, sier Geir, og ramser opp sine
engasjement i Rosenborg, Kolstad, Ranheim og Strindheim. - Jeg har vært med på å
trene fram nesten 30 juniorlandslagsspillere i Trondheim, og nå har jeg svært
god lyst til å jobbe med yngre talenter her i Ålesund en periode. Men dette blir
bare en bi-jobb, jeg må jo finne på noe å gjøre slik at jeg har til salt i suppa
også. - Hvilke tabber har du gjort som AaFK-trener, føler du? - Det er én ting
jeg angrer på, og det er at vi satset på høyt press mot Clausenengen på Kråmyra.
Vi undervurderte kristiansunderne, og fikk svi voldsomt med et stygt 1-5
nederlag. Den tabben tenker jeg på annenhver dag, og det irriterer meg
grenseløst! Det var mitt livs tabbe som fotballtrener. 

Vurderer å boikotte skolestart Tretten foreldre på Skothaugen vurderer å ikke
sende seksåringene sine til Blindheim barneskole dersom ikke Ålesund kommune
gjør noe for å sikre skolevegen til barna. - For de fleste barna er skolevegen
tre kilometer lang. I tillegg må de krysse en av de mest trafikkerte vegene i
distriktet. Der de må benytte et trafikklys som er farlig fordi det kommer svært
overraskende på bilistene, skriver foreldrene i et felles brev til Ålesund
kommune. Det er kommunes praksis at de elevene som har rett til fri skyss må gå
til nærmeste busstopp. For barna som bor øverst på Skothaugen, er dette 1.4
kilometer. Det går heller ikke an å basere seg på at tretten foreldre skal komme
seg inn på vegen i morgenrushet, mener foreldrene. - Vi ser så alvorlig på dette
forholdet, at dersom ingenting blir gjort før skolestart, må vi se oss nødt til
å la være og sende barna våre på skolen, skriver foreldrene i brevet til
kommunen. 

E-stoffene skal bort fra bakverkene De såkalte E-stoffene blir gradvis fjernet
fra bakervarene. 

Det foregår en kontinuerlig prosess med stadig mindre bruk av E-stoff, sier
bakermester Reidar Kjersem i Ålesund. Før helga kjøpte Hildur Rødstøl et
julebrød i ett av varehusene i byen. Brødet har ikke ligget over fra jul; det er
et bakverk som kommer i butikkene hver uke som noe godt til helga. Hennes ærende
er at innholdsdeklarasjonen opplyser at brødet inneholder ni E-stoffer. Slik mat
vil hun ikke spise. - Jeg kunne ønske det gikk an å få kjøpt julebrød uten
E-stoffer både til jul og ellers i året, sier hun som representerer
Naturvernforbundet i Ålesund. E-stoffene har forskjellige virkninger i deigen,
og Hildur Rødstøl tror ikke at stoffene blir brukt for å forhøye kvaliten på
varene. Snarere blir de brukt for å produsere billigere brød enn uten slik
tilsetting. Folk som er plaget av allergier, kan fort reagere både på farge og
annet. En brosjyre over næringsmiddeltilsettinger klassifiserer sju av stoffene
i julebrødet som uskadelige, mens to av dem kan gi reaksjoner hos
allergifølsomme personer. Bakermester Reidar Kjersem opplyser at E-stoffene er
på veg ut. Dette skjer selv om de ikke er farlige. Men det blir arbeidet med å
gå bort fra dem. - I tida er det signaler om at vi skal gå bort fra E-stoffene
og å bruke produkter uten E-stoffer. I noen produkter er disse stoffene borte og
i andre er de under utfasing. Det er våre råvareleverandører som bruker
E-stoffer, men de har tatt fatt i dette og går over til andre ting, opplyser
Reidar Kjersem. 

Anita Nyhagen fekk "årets gapskratt" Med stående applaus fra 1.100 publikummere
i det store sirkusteltet ble Anita Nyhagen fra Vågstranda utropt til "Årets
Gapskratt" og fikk tildelt den gjeveste prisen da den humørfylte festivalen i
Tresfjord ble avslutta sent lørdagskvelden. 

Prisen fikk hun for sine eminente monologer. Men også flere enn Nyhagen, som for
øvrig representerer Vike UL, ble tildelt priser for sine eskapader på scena
under denne, den tredje Gapskrattfestivalen i Tresfjord. Ingrid Hjelle og
Therese Brunstad fra Molja Revyteater i Ålesund gjorde gjennom sin utsøkte vise
"Røyk eller ikkje" seg fortjent til prisen for beste vise. En populær utnevnelse
blant det sunnmørstalende publikum. De godt tusen gapskrattende publikummerne
fikk videre se at Tresfjord ULs Anne Øvstedal Iversen tok ekte hjemmeseier da
hun for framføringa av "På nett", fikk førsteprisen for beste monolog.
Publikumsjuryen hadde ellers funnet ut at Lånke-revyens representanter hadde
festivalens beste skjets i "Bufrias og Gudrun". Også en representant fra Norsk
Revyfaglig Senter kom frem på scena etter at finaleinnslagene var presentert, og
hun kunne overrekke Anne Øvstedal Iversen en ærespris fordi hun gjennom sin
vinnermonolog hadde fått med seg alle de kriterier som skal til for å ha en
skikkelig monolog; at temaet var aktuelt og at det opptar nærmest alle. Det
gjorde til fulle "På nett" som omhandler eldres utfordringer med tanke på
databruk, eller misbruk. Men det var også annen underholdning enn selve finalene
på lørdagskvelden. Vestnes Storband hadde sin avdeling, likeså fiolinvirtuosen
Ola Kvernberg og trekkspilleren Heine Bugge. En ekstra ros til
gapskrattkonferansieren Gunnar Ødegård som gjennom samtlige revykvelder har
gjort en prikkfri jobb. Også regiassistenten, eller " vevkjerringa " som
tittelen hennes er, Aase Bjørg Alme, ble tildelt blomster for det store arbeidet
hun hadde lagt ned i festivalens kulisser. Og med teppefallet i sirkusteltet
sent lørdagskvelden, var det bare å avrunde Gapskrattfestivalen i
restaurantteltet utover kvelden og natta. Der benka godt over 500
festivaldeltagere seg, og mellom dem var både prisvinnerne og dyktig slitne
arrangører. Festivalgeneral Terje Øvstedal var glad: -Nå skal jeg senke
skuldrene. Skikkelig morsomt at alt klaffer slik det har gjort, over 2.000 har
vært innom sirkusteltet under revyfremføringene og mange har deltatt på kursa
våre undervies. Det er et stort apparat å arrangere denne festivalen, hele
bygda, minus de på trygdeheimen kanskje, har stilt opp som funksjonærer og
medhjelpere, og da er det godt å lykkes, sier en sliten, men glad Øvstedal. 

Milliardæren - og resten av rikfolket I 1997 gikk Pan Fish på Oslo Børs. I dag
er selskapet nesten like verdifullt som resten av de børsnoterte
sunnmørsbedriftene til sammen. Suksessen skyldes dyktige forretningsfolk og en
god porsjon flaks. 

Skuta styres av Arne Nore, som har aksjer for over 1,2 milliarder kroner. I Pan
Fish-hovedkvarter på St. Olavs plass i Ålesund er tempoet høyt. Ikke rart for
selskapet går som det griner. Kundene strømmer til, og selskapet er på handletur
både titt og ofte. Så ofte at sjefen sjøl har problem med å holde styr på hva
selskapet eier, og ikke. Aksjespekulantene er hungrige etter selskapets aksjer.
Resultatet av det er at kursene går til himmels. Fra vi stiger inn døra og til
Arne Nore er klar til å ta i mot oss på sitt kontor, har aksjekursen steget med
sju kroner. - Er du klar over på den tiden vi måtte vente, ble du 25 millioner
rikere?, prøver vi oss. - He, he. Dere må ikke glemme at dette bare er papir,
belærer Nore oss. Det har han rett i, men sedlene i våre lommer er også av
papir. Vi vil vite mer om hans rikdom. - Skulle jeg solgt mine aksjer i dag,
ville det resultert i et kursras. Så verdien er ikke reell, men for all del, jeg
har penger så jeg klarer meg, svarer Nore. - Hva er forskjellen på å ha 100
millioner og en milliard? - I en milliard er det en null mer. Det er
forskjellen, gliser Nore, smatter på sigarilloen og legger til: - Vi som har
drevet med dette i årevis, er ikke opptatt av millionene. For oss er det
resultater i forretningen som teller. Dersom det var gevinsten i egen lomme som
var vår drivkraft, ville det gått på hodet rimelig fort. - Det må da være
betryggende å ha sikret framtida til både deg og din familie? - Det er klart.
Uansett hvordan det skulle gå, så vil vi jo sitte igjen med noe. At flere av det
andre i ledelsen har skaffet seg store aksjeposter, er også bra. Både for dem
selv og for selskapet, sier Nore. Han kan vise til en hel korridor med
papirmillionærer. I tillegg kommer alle de andre sunnmøringen som har satset på
Pan og gjort det godt. - Mange kom tidlig inn, og vil med salg kunne ta ut en
eventyrlig gevinst. I tillegg har vi alle småsparerne som har satset mindre
beløp. Også disse har på sin måte blitt rike. Om det er tilfredsstillende? Klart
det er det, sier Nore. Flere av meglerhusene i hovedstaden har brent seg på sine
spådommer om Pan Fish sin utvikling. First Securities er kanskje det meglerhuset
som har følgt Pan Fish nærmest. Torsdag ville ingen der antyde hva kursen blir
ved juletider. - Vi har kastet vår vurdering, og vil nå utarbeide en ny, sier
strateg Petter Hermanrud. Derfor vil han ikke uttale seg noe om aksjekursen. Med
andre ord er deres antakelser alt innhentet av kursutviklingen. Da er Arne Nore
sitt svar enklere å forholde seg til, når vi spør om vi vil se 300 tallet før
årsskiftet. - Det er ikke usannsynlig, gliser han og lener seg godt tilbake.
Skulle det skje, vil Sunnmøre har godt over 100 Pan-millionærer. 

Åpenhjertig og ydmyk Hulsker -Det har ikke akkurat vært morsomt å komme i slikt
negativt fokus. 

Likevel skal ikke oppstyret få meg til å glemme arbeidsoppgave nummer en, nemlig
å kjempe meg tilbake på laget og gjøre alt for at Molde FK snur trenden og
begynner å vinne kamper igjen! Dette forteller MFKs talentfulle angrepsspiller
Bernt Hulsker til Sunnmørsposten. Til nå har media blitt møtt med «ingen
kommentar» fra det lynraske angrepsesset, nå mener han at tida er inne for å si
noe om det han har opplevd de siste dagene. Den tidligere Tomrefjord- og Vestnes
Varfjell-spilleren har med ekspressfart spilt seg inn på eliteserielagets
første-ellever, men er altså uaktuell i kveldens kamp mot Lillestrøm fordi
MFK-ledelsen har ilagt ham bot og en kamps karantene. For å ha frekventert et
par skjenkesteder og forlysta seg like etter forrige ukes kamp mot Rosenborg.
-Hele saken er uheldig, både for meg og klubben. Vi var flere fra laget som gikk
ut denne kvelden, og jeg liker ikke det inntrykket som kan sitte igjen hos folk
som kun har lest tabloidavisene, om at jeg var halvvegs beruset på treninga
dagen etter. Det er milevis fra sannheten, forteller en litt fortvilet Hulsker.
-Nok negativt nå! Han erkjenner MFK-ledelsens rett til å påtale ufordelaktig
framferd og har respekt for at klubben ønsker å sette standard for hva som skal
tolereres. MFKs visjon om å bli blant Europas lednede klubber og strategiplanen
som gir virkemidler til å kunne nå dette målet, støtter han lojalt og fullt opp
om. For det MFK minst av alt trenger nå, er intern strid om retningslinjene
mellom arbeidsgiveren og arbeidstakerne, altså spillerne. - Vi har hatt nok
motgang og negativ fokusering på oss nå. Tapte kamper, dårlig spill, omstridt
kapteinsskifte, strid om omkamp og lite fornøyde benkeslitere må ikke få råde
grunnen for lenge. Om kort tid er dette forhåpentligvis historie, og vi igjen
kan vinne kamper og stå unisont sammen for å bli best mulig. Jeg godtar derfor
straffa lojalt, og skal komme sterkt tilbake, sier hurtigtoget Hulsker, som
likevel tilføyer at han ikke er helt komfortabel med at han var den eneste av
spillerne som fikk straff. Tar lærdom Likevel mener han at når det verste
oppstyret har lagt seg, bør nok både han som arbeidstaker og MFK-ledelsen som
arbeidsgivere ha lært noe. - Jeg skal ta lærdom av dette. Det tror jeg også de
andre som var ute i lag med meg og så langt har sluppet straff, vil gjøre. Så
håper jeg også at MFK-ledelsen for ettertida ikke utsetter enkeltpersoner for
slik negativ fokusering med påfølgende press fra riks- og lokalmedia, før man
har fått svelget unna førsteinntrykket i ro og mak. På fredag da jeg fikk vite
om boten og karantenen, var både TV og aviser over meg umiddelbart etterpå mens
alt kokte i hodet på meg, avslutter Bernt Hulsker. Brakstad spent på LSK-kampen
- Jeg er spent på hvordan alt bråket vil gjøre seg utslag under kampen i dag.
Under forberedelsene har vi nok vært litt for mye prega av oppstyret, forteller
MFK-trener Erik Brakstad. - Jeg skjønner at det kan være vanskelig å holde fokus
på arbeidsoppgavene under slike omstendigheter, men håper spillerne makter
dette, legger han til. Trener Brakstad kan si følgende om laget til dagens kamp:
- Det blir ikke klart før under formiddagstreninga i dag. Det er enkelte usikre
moment i forbindelse med skader, derfor kan jeg ikke gå ut med noen oppstilling
ennå, sier Brakstad, som i alle fall vet at Bernt Hulsker ikke skal spille. -
Men Bernt har jeg veldig stor tro på, egentlig er han uendelig god, så jeg får
håpe alt oppstyret legger seg snart slik at han får vist hvor god han er. I
lørdagens kamp for 2.laget, der vi vant 7-2 mot Dahle, var Bernt både høyt og
lavt og ordna fire mål. Det viser noe av det som bor i han. Får han nå bukt med
« energilekkasjene » sine, skal det bli skikkelig spennende, avslutter Erik
Brakstad. 

Innbytterne avgjorde for AaFK I 70 minutter kunne man se et kollektivt
kjempegjesp blant tilskuerene på Kråmyra, for så kjedelig var kampen mellom AaFK
og Stranda frem til da. Men heldigvis - anført av innbytterne viste heimelaget
litt av hva de er gode for i de siste 20 minuttene . 

Og det var nok til å vinne 3 - 0. Gjestene fra Stranda var tydeligvis ikke ute
etter å skaffe seg nye fotballvenner under besøket på Kråmyra søndag. Men de var
tro mot sin ultradefensive spillestil, og i 70 minutter av kampen så det ut til
at disiplin og beinhard jobbing ville gi resultater. Frem til da slapp ikke AaFK
til med den fotballen som nivåforskjellen på lagene skulle tilsi. - Det som
skjedde de første 70 minuttene er årsverste av oss. Desidert årsverste!, sa en
tydelig skuffet AaFK-trener, Geir Hansen, etter kampen. - Resultatet er greit
nok. Å vinne 3 - 0 mot en divisjonskollega er veldig bra, men prestasjonene i
kampen er langt fra bra. Så dårlig trodde jeg ikke vi kunne være, legger han
til. Få sjanser før hvilen Kampen forgikk som ventet mest på Strandas
banehalvdel, men i den 1. omgangen var gjestene på flere visitter foran Frank
Mathiesen i AaFK-målet. Ved disse anledningene var det ikke mye om og gjøre før
Stranda-angriperne hadde kommet til avslutning, og tanker om et skrekkscenario
for AaFK sitt vedkommende begynte å ta form. Hovedårsaken til det var at det
ikke ble produsert nevneverdig av sjanser i den andre enden. Bare fem reelle
målsjanser ble notert, men på den annen side burde det være tilstrekkelig til å
ha en ledelse ved pause. - Vi klarte ikke å gjøre det som vi hadde avtalt på
forhånd. Vi fikk ikke fart på ballen, den kollektive bevegelsen kom ikke,
pasningsspillet var for dårlig og overgangene satt ikke. Samtidig fikk vi ikke
folk foran Stranda-målet fort nok, og de gangene de var der var innleggene for
dårlige, forklarer Trond Fredriksen, banens dominerende spiller. Til tross for
lett sykdom de siste dagene løp han mye og la ned en imponerende innsats. Han
var kreativ i pasningsspillet og forsøkte virkelig å skape noe. Hadde flere av
AaFKs mannskap tatt hans eksempel til etterfølgelse ville nok kampen sett
annerledes ut. I stedet lot de taktiske Stranda-spillere trekke ned tempoet,
AaFK ble presset til å spille pasningene sidelengs, og ble dermed møtt av en
kompakt Stranda-mur når de nærmet seg gjestenes 16-meter. Innbytterne scoret I
pausen hevet trener Hansen stemmen til sine spillere, samtidig som han satte inn
Ole Johnny Ødegaard for Roy Magne Sunde. Begge deler hjalp. AaFK fikk flyttet
mannskapet høyere, de varierte mer i oppspillsvariantene, og det ble mer
bevisste forsøk på hurtige overganger. Sjansene kom, og det ble tydeligere og
tydeligere at AaFK til slutt ville få uttelling. I det 71. minutt fikk de hull
på byllen. På et langt overlegg stod Ole Johnny Ødegaard plutselig helt alene på
bakerste stolpe, og headet utagbart forbi Stranda-keeper Thomas Hove. Hove hadde
da vært igjennom en periode med mer enn nok å gjøre, og holdt til da Stranda
inne i kampen. 14 minutter senere var det en annen innbytter, Glenn Hartmann,
som var frempå. Etter en rask kombinasjon mellom Fredriksen og Nils Ottar Sandø
havnet ballen i bena på Hartmann, som var noe heldig da han gled forbi to
Stranda-forsvarere. Vel forbi var det ingenting å si på avslutningen. Knallhardt
opp i keepers høyre kryss fra 16-meteren. To minutter på overtid var det duket
for Erling Ytterland-scoring. Før den tid hadde han bedrevet resultatservice,
ved å stjele mobiltelefonen til Sunnmørspostens fotograf da han var ute for å ta
corner. - Vi leder 1 - 0, rakk han å melde inn til redaksjonen før corneren ble
lagt. Men tilbake til scoringen - « Yttis » driblet seg innover langs 16-meteren
og scoret med et hardt skudd. Dermed kom kunne AaFK innkassere tre viktige poeng
i tetstriden. - De som kom inn i løpet av kampen var gode i dag. Nils Ottar
Sandø var veldig bevegelig, Ole Johnny Ødegaard viste at han virkelig var
spillesugen, og Glenn Hartmann scoret et viktig mål. Men som sagt var
prestasjonene for dårlige i dag, og vi må spill betydelig bedre skal vi være
reelle utfordrere til serieleder SIF, sier Hansen. Neste helg må AaFK vente seg
tøffere motstand, i bortemøtet med Træff - Vi har mye å gjøre før neste helg,
sier Hansen ettertenksomt. Mot Træff må da også klare seg uten Erling Ytterland.
Han pådro seg sitt tredje gule kort for sesongen. 

Jazz og heite hjerter Molde: Jazz er en viktig del av livet til ekteparet Liv
Hovden og Ole Torbjørn (Tobben) Drejer Farstad. 

De traff hverandre på en jazzklubb, giftet seg under jazzfestivalen for 16 år
siden - og er aktive i jazzmiljøet i Molde. - Jeg har vært tilstede på samtlige
festivaler siden starten i 1961. Blant annet fikk jeg oppleve den legendariske
tenorduellen mellom Dexter Gordon og Sony Stitt i 1963. Den dag i dag husker jeg
nøyaktig hvor jeg stod på Alexandra. Men den aller største opplevelsen var
likevel nattkonserten med Miles Davis i 1984. «Gud sitter i garderoben», sa
konferansier Knut Borge, minnes Tobben Drejer Farstad. Selv er han en habil
bassist som har spilt på mange av festivalene, stor sett sammen med Arthur
Bleiken, samt swingbandet til Martin Vestre. I mange år var han et fast innslag
i streetparaden. En gang ble han og kontrabassen slept gjennom Storgata på ei
tralle, forteller han og ler. Fra Ørsta Kona Liv Hovden, opprinnelig fra
Hovdebygda i Ørsta, setter også Miles-konserten i 1984 som sitt store
høydepunkt. Hun begynte å dra på festival til Molde på slutten av 70-tallet.
Bare det vakte oppsikt i heimbygda, minnes hun. Ettersom begge var så involvert
i jazzlivet, var det helt naturlig at de valgte å gifte seg under en festival.
Det skjedde 26.juli i 1984. Liv forteller at det var et såkalt frokostbryllup.
Etter at de hadde vært hos sorenskriveren, var det mottakelse med levende
jazzmusikk, kanapeer og champagne på Alexandra Hotell. - Miles Davis bodde på
det samme hotellet. Men han kom ikke ned for å feire sammen med oss. Det var
dårlig gjort, ler Tobben. «Hot Hat» Fortsatt er det mye jazz i livet deres, selv
om de begge er blitt alvorlig bitt av golfbasillen. Begge er med i Molde
Jazzmusikerlaug, som driver jazzklubben «Hot Hat» i Molde. Her skal de være
vakter noen kvelder denne uka, dessuten har Tobben noen spilleoppdrag. Men de
har selvsagt satt av tid til å høre på mye musikk. Selv ser Liv Hovden fram til
konserten med Palle Mikkelborg onsdag i Molde domkirke: - Palle Mikkelborg er
min store helt. For ti år siden mistet jeg et barnebarn. En måned seinere var
det jazzfestival, og jeg gikk på en konsert med Palle Mikkelborg og
Niels-Henning Ørsted Pedersen i Idrettens Hus. Det ble en utrolig sterk
opplevelse. Musikken traff meg så hardt og inderlig den kvelden. Det hele virka
nok ekstra sterkt på grunn av den sinnsstemninga jeg var i fra før. Etter at
konserten var over og publikum hadde gått ut, ble jeg sittende lenge igjen i
salen mens jeg lot tårene renne. Til slutt kom også noen venner av meg og satt
sammen med meg. Det ble en helt spesiell opplevelse på både godt og vondt,
minnes Liv Hovden. Kritisk Selv om begge er jazzveteraner og Molde-patrioter,
har spesielt Tobben Drejer Farstad vært kritisk til den kommersielle retninga
som Moldefestivalen har tatt de siste åra. Han liker dårlig at sponsorer og
markedskreftene har fått så mye å si. - Jeg liker ikke at byen er full av
salgsboder som bare selger juggel. Og jeg har vært negativ til et
festivalprogram med artister som ikke har noe med jazz å gjøre. Ja, de har jo
til og med engasjert musikere, som Bob Dylan, som er en selvutnevnt jazzhater.
Hva har slike som ham på en jazzfestival å gjøre, spør Tobben Farstad. - Så du
var ikke på Dylan-konserten på Romsdalsmuseet? - Jo, det var jeg. Jeg liker ham
godt, jeg! Lyspunkt Tobben Farstad ser likevel store lyspunkter for framtida til
festivalen i årets program: - Det er nå ei markant dreining mot jazz igjen. Det
er dessuten mye ungt, noe som er svært positivt. Og mest gledelig av alt: Det er
jazz i Molde også utenom festivalen. I mange år var det ikke det. Nå har vi
derimot levende jazz hver eneste lørdag året rundt på «Hot Hat», skryter Tobben
Drejer Farstad. Slutt for Nevrohjemmet til sommeren Bekrefter avvikling 

Risikoanalyse siste håp 

Nevrohjemmet rehabiliteringssenter har fått beskjed fra helsedirektøren om å
stenge til sommeren. Wenche Eikrem Måseide, seksjonsleder ved Nevrohjemmet
rehabiliteringssenter, her avbildet på aktivitetsstua. Nevrohjemmet sto ferdig
17. september 1977. MS - rammede, også unge, hadde helt fram til da vært innlagt
på eldreinstitusjoner. 

Foto: June R. Johansen Les hele denne saken i Sunnmørspostens papirutgave fredag
- Vi har fått beskjed om at vi skal stenge til sommeren, sier Wenche Eikrem
Måseide, seksjonsleder ved Nevrohjemmet rehabiliteringssenter i Ålesund. Flere
ansatte har sluttet eller er i ferd med å slutte, på grunn av de dystre
framtidsutsiktene til senterets videre eksistens. Styret i Helse Møre og Romsdal
har ikke fattet noe vedtak på tidspunkt for når tilbudet ved Nevrohjemmet skal
opphøre. Det styret har vedtatt er at det ikke skal legges ned før kvalitative
tilbud på Fyikalsk medisin i Ålesund og ved Nevrologisk avdeling i Molde blir
etablert. Dessuten skal det foreligge en risiko-og sårbarhetsanalyse før tilbud
kan opphøre. Les også: - Har gitt oss et pusterom Les også: Utsatte nedlegging
av Nevrohjemmet Les også: Lønnsfest for helsesjefene - Planen er å avvikle når
ferieeaviklinga starter, bekrefter administrerende direktør Astrid Eidsvik i
Helse Møre og Romsdal. Arbeidet med ROS-analyse foregår i disse dager.
Nevrohjemmet er det eneste rehabiliteringstilbudet til MS-pasienter i fylket.
Også pasienter med andre alvorlige, kroniske lidelser får rehabilitering her. -
Det er jo trist for pasientene. En del pasienter uttrykker ønske om å slippe å
bli innlagt på sjukehus, og sier de ikke ser for seg å benytte det tilbudet.
Mange pasienter har også ringt siste måneden, bekymra over hva som skjer med
tilbudet deres, sier seksjonsleder Måseide. Hvis ikke ROS-analysene slår
sprekker i administrasjonens plan, vil de 14 plassene forsvinne, og bli delvis
erstatta med fire senger på Ålesund sjukehus og fire på Molde sjukehus. Les hele
denne saken i Sunnmørspostens papirutgave fredag 

Vitner så mann forlate utested etter skyting Oslo (NTB): 

Vitner har forklart til politiet at de så en mann i slutten av 20-årene forlate
utestedet Fugazi i Oslo etter at det ble løsnet løsskudd på dansegulvet natt til
fredag. - Vi ønsker ikke å gå ut med så mange detaljer ennå. Det vi kan si er at
det ikke er en norsk-etnisk mann, og at mannen trolig er 35-30 år gammel,
forklarer politiadvokat Tone Bysting ved Sentrum politistasjon i Oslo til NTB.
Politiet har ikke funnet våpenet som ble brukt, men har sikret seg 5-6
tomhylser. De kan derfor fastslå at det var løsammunisjon som ble brukt, men
Bysting understreker at saken ikke er mindre alvorlig av den grunn. - Det er
likevel for tidlig å si hvilke paragrafer som kommer til anvendelse. Vi må blant
annet finne ut hvorfor den som skjøt, valgte å ta med seg et våpen på byen,
forklarer hun. Etterforskningen fortsetter med flere vitneavhør og gjennomgang
av innholdet på overvåkingsvideoer. - Vi har også fått inn en video fra et
vitne, og den skal være tatt opp et par minutter før skytingen, sier
politiadvokaten. Kort tid før skytingen ble en person pågrepet i forbindelse med
at det ble kastet stein mot utestedet i Tordenskiolds gate. - Det er klart at
det er noe det er interessant å se nærmere på, og så må etterforskningen avdekke
om det er en sammenheng mellom de to hendelsene, sier Bysting. (©NTB) Nordvest
slipper unna stormen Regn, sludd og snø Tordenvær 

Mye vind på kysten 

Endelig en gladmelding fra meteorologene for Nordvestlandet - både Sunnmøre og
Nordfjord slipper unna uværet som er ventet fredag. Slik lavet snøen ned over
Oslo-området tidligere i uka. Fredag er det ventet storm på sørvestlandet. 

Foto: Varfjell, Fredrik (Scanpix) Stormer og lavtrykk har stått i kø for
Nordvestlandet de siste ukene, men denne gangen slår uværet til lengre sør.
Fredag ventes full storm fra Lindesnes og vestover, samt i Trøndelag. For Møre
og Romsdal sin del ligger det an til øst og sørøst bris, med frisk bris utsatte
steder fredag. For det meste må det regnes med skyer, og om kvelden blir det noe
snø og sludd - men ellers oppholdsvær. Alltid oppdatert værmelding: Slik blir
været der du bor Det blir noe kraftigere vind lenge sør i Sogn og Fjordane
utover fredag kveld, med vindstyrke på opptil stiv og sterk kuling på kysten
lengst sør. Også her blir det enkelte snøbyger, som kommer som sludd ved kysten.
Temperaturene vil for det meste holde seg rundt null grader. Et nedbørsområde
var torsdag kveld på vei østover og hadde allerede nådd Telemark og områdene
vestover. Nedbøren kommer først som snø, så som regn ved kysten, forteller
vakthavende meteorolog Mariann Foss ved Meteorologisk institutt til NTB. Mange
steder i innlandet har sludd i vente. I løpet av noen timer torsdag kveld var
det ventet mellom 10 og 15 millimeter nedbør. Fredag får vi lettere vær da
nedbøren er ventet å komme i byger, og det kan også komme tordenvær på
Østlandet. - På kvelden blir det oppholdsvær og synkende temperatur, forteller
meteorolog Foss. Dermed er det fare for en ny kveld med særdeles glatte
kjøreforhold. Nedbør og temperaturer rundt null grader har torsdag gjort
kjøreforholdene vanskelig på deler av Østlandet. På kysten var det torsdag kveld
varslet sterk kuling og kortvarig liten storm på utsatte steder i Rogaland og
Hordaland. - Fredag får områdene fra Agder og vestover nordvestlig full storm
utover dagen, forteller meteorologen. Nordover i landet er det ikke ventet de
samme nedbørsmengdene som i sør, men på Helgeland er det varslet liten storm på
utsatte steder fredag. Promille og feilnavigasjon 

Promille 

Politiet henlegger sak etter båtulykke på Lepsøyrevet. Ulykkesbåten tok en
snarveg (merket svart) i forhold til den merka skipsleia forbi Lepsøyrevet. 

Foto: Grafikk Kystatlas / Stig Vågnes Statsadvokaten har besluttet å henlegge
saken etter båtulykken på Lepsøyrevet 30. september i år, der tre personer
omkom. Les også: Tre omkom etter båtforlis Bakgrunnen for at saken henlegges, er
at politiet mener at den som førte båten, selv omkom i ulykken. - Årsaken til
ulykken synes å være at båten ble ført ut av kurs og ut av leia, slik at den
traff et gammelt sjømerke (varde) ved Gamlemshaug, opplyser politiet i en
pressemelding. Les også: - Traff umerket grunne - Personen som en antar førte
båten var moderat påvirket av alkohol, opplyser politiadvokat Maria Vike i
Sunnmøre politidistrikt. Etter det smp.no kjenner til skal båtføreren ha hatt en
promille på 1,3. - Det kan jeg ikke kommentere, men det jeg kan si er at
promillen var over det som er lovlig på sjøen. Men båtføeren var ikke overstadig
beruset, sier Maria Vike til smp.no. Hun vil ikke si noe om hendelsesforløpet ut
over pressemeldingen, men bekrefter at det var redningsvester tilgjengelig i
båten. Ifølge redningspersonell ble disse ikke brukt. Les også: - Hørte rop om
hjelp 

Åpnet Farstad-simulator 

Statsminister Jens Stoltenberg åpnet i natt norsk tid Farstad Shippings nye
offshore simulatorsenter i australske Perth. Statsminister Jens Stoltenberg
tester ut Farstad Shippings nye offshore simulator i Perth. 

Foto: Geir Ove Harnes / Scanpix Senteret skal være det største og mest avanserte
offshore simulatorsenteret i verden for marine operasjoner. - Åpningen av
Farstad Shipping Offshore Simulation Centre er en milepæl for Farstad Shipping.
Senteret er ikke bare en storstilt investering i våre ansattes kompetanse og
sikkerhet, men også et bevis på den kunnskapen som befinner seg i den maritime
klyngen på Nordvestlandet, sier administrerende direktør i Ålesund-rederiet,
Karl-Johan Bakken. Bakken framholder at senteret er et resultat av det tette
samspillet mellom flere aktører i den maritime klyngen på Nordvestlandet. Sterke
maritime tradisjoner og en lokal satsing på innovasjon, forskning og utvikling
har skapt et fundament for global satsing. - Treningssenteret i Australia har
blitt til etter et tett samarbeid mellom Høyskolen i Ålesund, Farstad Shipping
og teknologileverandøren Offshore Simulator Centre (OSC) i Ålesund. Farstad
Shipping ønsker å være en ledende leverandør av kvalitetstjenester med fokus på
sikkerhet, kompetanse og teknologi, sier Karl-Johan Bakken. Treningsopplegget
ved senteret i Perth er utviklet i samarbeid med Høgskolen i Ålesund, og
kompetansen fra Norge videreføres til instruktørene ved det nye senteret i
Perth. Et tett samarbeid mellom OSC, Farstad Shipping og Høyskolen i Ålesund
sikrer unik opplæringseffekt. Alle instruktører og kurs ved senteret
tilfredsstiller krav til internasjonal sertifisering, og opplæringen holder høy
kvalitet. Senteret har ved oppstart 8 ansatte. 

Oppgang, men fortsatt usikkerhet på Oslo Børs Oslo (NTB): 

Etter en ny uke med usikkerhet sluttet hovedindeksen på Oslo Børs fredag med en
oppgang på 1,24 prosent til 378,18 poeng. I alt 36 selskap på hovedlisten steg
mens 16 falt og 7 sluttet uendret. Selv om mange nå har sterkere tro på
eurosonen enn tidligere i uken, er det fortsatt usikkerhet som preger markedene.
Selv om færre tror på noe sammenbrudd, er det likevel bred enighet om at de
fleste børsnoterte selskaper går et vanskelig år i møte, nær sagt uansett hvor
de er notert. Oljeprisen ligger fortsatt godt over 100 dollar og dermed er det
lite som tyder på at virksomheten på sokkelen vil bli svekket. Med 108 dollar
per fat er det svært mange lønnsomme investeringer som gjenstår. I solselskapet
Rec er situasjonen den stikk motsatte. Nedskjæringene og nedgangen i økonomisk
aktivitet verden over gjør at land ikke ser seg tjent med å subsidiere denne
energiformen lenger. Dermed sank kursen på Rec i Oslo fredag til det laveste
nivået noensinne. Selskapet er nå verdt litt over 3 milliarder. Nedturen slår
automatisk inn i verdiene til en av storeierne, Orkla, der kursen nå ligger noen
øre over 42 kroner. (©NTB) 

Skulket klimamøte - dro på safari Syv stortingsrepresentanter reiste til
Sør-Afrika for å følge klimaforhandlingene. 

I går var fire av dem borte vekk, skriver Dagens Næringsliv. Oskar J. Grimstad 

Foto: Staale Wattø «Vi er på tur i en nasjonalpark og leter etter the big five»,
skrev Fremskrittspartiets Oskar Grimstad i en tekstmelding til Dagens Næringsliv
torsdag. Høyres Gunnar Gundersen og Siri A. Meling og Sps Erling Sande var med
på safarien. De norske stortingsrepresentanter er i Sør-Afrika på
skattebetalernes regning for å delta på en klimakonferanse i Durban. 

Men torsdag droppet altså fire av dem møtet og dro på safari i stedet.
«Stortinget betaler 63.000 kroner for at Grimstad skal delta på klimatoppmøtet i
Durban, opplyser VG. Maskinistforbundet frykter Fredriksen Døve ører Nettolønn
ikke nok 

Har startet 

- Dundrer Fredriksen inn i Nordsjøen med billige Kina-båter og utenlandske
sjøfolk, er vi ferdige, konstaterer generalsekretær i Maskinistforbundet, Hilde
Gunn Avløyp. Hun peker på at norsk sokkel i dag ligger vidåpen og ubeskyttet mot
den typen planer som det kan se ut som at John Fredriksen har.
Maskinistforbundet frykter at resultatet blir at båtene som opererer i Nordsjøen
kan bli tømt for norske sjøfolk. Til forskjell fra Brasil og Australia er det
ingen beskyttelse av norske sjøfolk på norsk sokkel. - Vi er veldig ubeskyttet.
Vi i Maskinistforbundet har sammen med de andre sjømannsorganisasjonene
gjentatte ganger bedt regjeringen om en allmenngjøring av tariffavtalene for
sokkelen. Vi krever ikke, slik en gjør det i Australia og Brasil, at det skal
være nordmenn som jobber der, men at norske tariffbestemmelser skal gjelde,
påpeker Avløyp. Sjømannsorganisasjonene har hittil blitt møtt med døve ører hos
næringsminister Trond Giske og arbeidsminister Hanne Bjurstrøm. - Vi i
Maskinistforbundet skrev brev om dette i oktober. Vi har ennå ikke fått svar. I
møter viser de til nettolønnsordningen og sier at det så langt har gått bra. Hun
peker på at dagens nettolønnsordning som sikrer norske sjøfolk jobb innen
offshore supply næringen, ikke er i nærheten av å kunne konkurrerer med de
lønningene som kan komme med rent internasjonalt mannskap på båtene. - Dersom
Fredriksen bygger båter i Kina, registrerer båtene på Kypros og henter utenlands
mannskap så har ikke vi en sjans. Vi vil ikke få inn lærlinger og vi vil ikke få
inn offiserer. Det vil ramme både norske sjøfolk og resten av den maritime
industrien, tror Avløyp. Hun peker at også flere av de etablerte rederiene innen
offshore supply det siste året har flagget ut båter og erstattet norske mannskap
med utenlandske sjøfolk. - DOF er at av de rederiene som har gjort dette, men
det har så langt skjedd i ganske liten målestokk. Men dersom Fredriksen kommer
med utenlandske sjøfolk vil hele spillet om kontraktene i Nordsjøen endre seg. -
Hvorfor vil ikke regjeringen ta i bruk tariffavtalene? - Så lenge det ikke har
skjedd noen stor utskifting av flagg i Nordsjøen, ser de vel ikke behovet. Nå
forventer vi at regjeringen slutter å dikidere med problemene Rederiforbundet
kommer opp med i denne saken og får på plass en allmenngjøring av
tariffavtalene, sier Avløyp. - Ikke overstadig beruset 

Beruset 

57-åringen som er siktet etter drapet på Kirsti Slinning i Molde var ikke
overstadig beruset, ifølge politiet. Politibil utenfor Hotel Alexandra i Molde
da Kirsti Slinning ble funnet død på et hotellrom ved hotellet. 

Foto: Ekornesvåg, Svein Ove Mannen ble i går varetektsfengslet i fire nye uker,
melder Romsdals Budstikke. Les også: Drapsalarm i Molde Graden av beruselse har
vært et sentralt tema i saken, siden mannen i avhør hevder at han ikke husker
noe fra da han var i baren med den drepte og andre kolleger, til han kom til seg
sjøl på sjukehuset etter drapet. Les også: Politiet: - Kirsti ble drept
Påtaleansvarlig i saka, politiadvokat Laura Havdal, vil ikke gå ut med eksakt
promille, men bekrefter at siktete var beruset. - Han var imidlertid ikke uttalt
overstadig beruset. Det var heller ikke den drepte, sier Havdal til avisa.
Etterforskningen er nå i en avsluttende fase, og ventes å være ferdig i midten
av januar. Ifølge påtaleansvarlig kan saken komme opp for tingretten i
begynnelsen av mars neste år. Sunnmøring pågrepet i overgrepssak Sendte
overgrepsbilder 14 pågrepet 

Avhørt 

Sunnmøring sendte overgrepsbilder til Helgelandsmann. Illustrasjon 

Foto: Stig Vågnes Politiet bekrefter at en sunnmøring er blant de 15 pågrepne i
overgrepssaken som er under opprulling av Helgeland politidistrikt. - Jeg kan
bekrefte at en person fra vårt distrikt er pågrepet og avhørt, sier
politiadvokat Hilde Haugen ved Sunnmøre politidistrikt til smp.no. Politiet er
tilbakeholdne med opplysninger i saken, og det er politiadvokat Jonas Nerdal i
Helgeland politidistrikt som uttaler seg til pressen i saken. Han sier at
sunnmøringen ble pågrepet etter at det ble funnet overgrepsbilder på
mobiltelefonen til en mann i 60-årene fra Helgeland. - Det er funnet materiale
på mobilen som er sendt av sunnmøringen, sier Jonas Nerdal til smp.no. Han
bekrefter at sunnmøringen er pågrepet og avhørt. - Det er også gjort beslag i
forbindelse med pågripelsen. Ellers vet vi ikke hvilken type kontakt det har
vært mellom sunnmøringen og vår mann. Vi er ennå tidlig i etterforskningen, sier
Nerdal. Nerdal opplyser at 14 personer så langt er pågrepet i ti
politidistrikter rundt i landet. Saken hadde sitt utspring i Nerdals distrikt,
der en mann i 60-årene er fengslet, siktet for overgrep mot et barn under 14 år.
Funn gjort på mannens mobiltelefon har ført til en rekke pågripelser for
besittelse og distribusjon av overgrepsbilder av barn helt ned i 4-5-årsalderen.
Så langt har det vært fire pågripelser i Nord-Trøndelag politidistrikt og to i
Midtre Hålogaland og én hver i politidistriktene Helgeland, Sør-Trøndelag,
Sunnmøre, Hordaland, Rogaland, Hedmark, Follo og Oslo. I ytterligere fire
politidistrikter jobbes det fortsatt med saken, og Nerdal sier politiet vil
komme tilbake med en oppdatert status derfra senere. Bortsett fra mannen i
60-årene som sitter fengslet i Helgeland, er ingen av de øvrige pågrepne
fremstilt for fengsling. - De slippes fri etter hvert som vi får gjennomført
ransaking, avhør og eventuelle beslag, forklarer Nerdal. Kongsberg: 

Pågrepet gisseltaker til legeundersøkelse Kongsberg (NTB): En 34-årig mann som
tok flere personer som gisler i en frisørsalong på Kongsberg fredag, er sendt
til lege for vurdering. 

Ingen ble fysisk skadd i hendelsen. Den pågrepne mannen er kjent av politiet fra
tidligere, ifølge Søndre Buskerud politidistrikt. Meldingen om gisselsituasjonen
kom rett etter klokka 14 fredag ettermiddag. Han skal ha truet to av de ansatte
i salongen, som ligger i byens gågate. Politiet rykket ut med bevæpning.
Beredskapstroppen ble også utkalt, opplyser operasjonsleder Magne Lie i Søndre
Buskerud politidistrikt til NTB. Rett før klokka 16 ble de to siste gislene
sluppet ut av salongen, og rundt et kvarter senere ble mannen - som er svensk
statsborger med afrikanske foreldre - pågrepet utenfor. - Ingen har kommet
fysisk til skade i aksjonen, men gisselsituasjonen ble underveis opplevd som
uavklart. Politiet tilkalte store ressurser, og helsepersonell var til stede,
forteller operasjonslederen. - Fra hvor jeg står ser jeg elleve politimenn, men
det kan godt være flere. Alle er bevæpnet og har på seg skuddsikker vest. Det
ser ut som om politiet har kontakt med gisseltakeren gjennom det store vinduet
som er vendt ut mot gata, både med blikkontakt og i telefon, fortalte en
øyenvitne til VG mens aksjonen pågikk. Pågripelsen beskrives som udramatisk. -
Det er uklart om han var bevæpnet, men vi hadde opplysninger om at han hadde et
stikkvåpen, forteller operasjonsleder Lie til NTB. Personene som ble tatt som
gisler, har fått tilbud om helsehjelp og vil etter hvert bli avhørt av politiet.
(©NTB) 

Stålhandler fikk seks års fengsel i Drammen tingrett Oslo (NTB): 

Styrelederen i et stålhandelselskap med kontor på Lierstranda i Buskerud er i
Drammen tingrett dømt til fengsel i seks år for økonomisk utroskap. Mannen er
dømt for å ha overført 320 millioner kroner fra selskapet i Norge og fra
søsterselskapet i Tyskland til to selskap på henholdsvis Kypros og Isle of Man.
Metoden som er benyttet gjennom 15 år er helt enkelt fiktive fakturaer som
sikrer at overskudd blir flyttet fra Norge og Tyskland til et skatteparadis før
de er beskattet. I domspremissene skriver retten at allmennpreventive hensyn
veier tungt ved den aktuelle formen for samfunnsskadelig kriminalitet som har
skjedd fordekt og med utvisning av stor oppfinnsomhet når det gjelder å skjule
hva som foregår. Oppdagelsesrisikoen var liten og når slike forhold avdekkes,
skal det av allmennpreventive grunner reageres med streng straff. Det er Økokrim
som har ført saken ved Drammen tingrett. Styrelederen er opprinnelig tysk. Han
må også tåle en inndragning på 73 millioner kroner. Økokrim konkluderte sin
etterforskning med at mannen alene hadde gjennomført bedrageriene. Selv hevdet
han at alle overføringer var betaling for utførte tjenester, noe retten ikke
trodde på. (©NTB) 

Motorhavari stoppet Marit Strømøy Abu Dhabi (NTB): 

Marit Strømøy kjørte godt og lå lenge på tredjeplass i formel 1-racet for båter
i Abu Dhabi fredag, men et motorhavari like før mål ødela for henne. Strømøy
kjørte for en historisk pallplass, og den hadde hun lenge innen rekkevidde. Hun
startet godt og hadde god kontroll, selv etter at et havari på den første runde
gjorde at løpet ble delvis stoppet mens banen ble ryddet. Etter at det kom i
gang igjen tok ikke Strømøy noen sjanser, men satset på det sikre for å klare en
pallplass, men uhellet var ute for den norske jenta like før mål. Motoren takket
for seg, og dermed ble det ingen plassering på Strømøy, som hadde alle tiders
sjanse til å klatre opp på seierspallen for aller første gang i et formel 1-løp.
- Jeg er utrolig godt fornøyd med løpet mitt, for aldri har jeg kjørt bedre. Når
jeg ser på listene fra løpet og forstår at jeg kjører like godt som de aller
beste, ser jeg virkelig fram til å få en ny motor på plass i båten, for i den
neste finalen skal jeg på pallen, sa Marit Strømøy i en kommentar etter løpet.
(©NTB) Ingen løve på Grimstad Dyr tur Nyttig safari 

Utspilt sin rolle Frps Oskar Grimstad fikk ikke øye på den mektige afrikanske
løven under safarituren i nasjonalparken utenfor Durban. 

Men han er sterkt kritisk til hvordan klimamøtene har utviklet seg. Frps Oskar
Grimstad fikk se fire av de i alt fem mest kjente store afrikanske dyrenen på
safarituren under klimatoppmøtete. Men den sør-afrikanske løven fikk han ikke
øye på. Grimstad er sterkt kritisk til måten de store klimatoppmøtene
gjennomføres på. 

Foto: Scanpix - Dette har blitt en klimaindustri. Det er 25.000 akkrediterte til
dette møtet i Durban. 10.000 delgater og 15.000 andre. Fra Norge er det alt fra
Sametinget til naturvernorganisasjonene som er her nede. Og alle som en kom de
hit med fly, ikke akkurat klimavennlig, er beskjeden fra Grimstad. Selv kom han
også med fly med en billett som ifølge VG Nett kostet 63.000 kroner. Så dro han
sammen med tre andre fra Stortingets energi- og miljøkomité på safari. Reisen
for de fire safaripolitikerne kostet til sammen 181.000 kroner. Dagens
Næringsliv var dem som meldte om turen. Og da startet bråket. - Det var da
voldsomt til greier. Vi får mer oppmerksomhet en nobelpris-utdelingen, sier
Grimstad på telefon fra Durban. Han forklarer at de hadde et ferdig avtalt
møteopplegg for stortingskomiteen. Da de så kom ned til Sør-Afrika viste det seg
at dagen i går var ledig helt fram til et møte med den norske ambassaden på
kvelden. Da bestemte de seg for å benytte anledningen til å se på dyrelivet. -
For det første så er vi som komité ansvarlige for forvaltningen av naturreservat
i Norge, og vi mente det var nyttig å se hvordan de gjorde det i Sør-Afrika. For
det andre betalte vi opplegget av egen lomme og vi var tilbake til det avtalte
møtet om kvelden, forklarer Grimstad. «Vi er på tur i en nasjonalpark og leter
etter the big five», skrev Fremskrittspartiets Oskar Grimstad i en tekstmelding
til Dagens Næringsliv. Big five er de fem dyrene løve, leopard, elefant, neshorn
og bøffel. - Ja, vi så vel fire. Løven fikk vi ikke øye på, sier Grimstad. De
tre som sammen med Grimstad dro ut i villmarken var Høyres Gunnar Gundersen og
Siri A. Meling og Sps Erling Sande, som er komitéleder. I dag venter en 13 timer
flytur tilbake til Oslo. - I salen der møtet foregår er det en strøm med
delegater som går på talerstolen og forteller hvor ille det kommer til å gå
dersom vi ikke får satt i verk tiltak mot klimaendringer. Samtidig er det så
mange land som deltar her at det er ikke mulig å komme til enighet om noen. Jeg
mener disse møtene ikke lenger har noen hensikt. Vi må finne andre måter å gjøre
det på, sier Grimstad. Frp er det eneste partiet på Stortinget som ikke var med
de brede forliket om kutt i norske klimautslipp. 

Sulland sikter mot jackpot Linn Jørum Sulland skal opp til bevis i VM-kampen mot
Montenegro fredag. 

Der jakter Norge på en virkelig jackpot. Linn Jørum Sullands venstreslegge gjør
suksess i VM. Fredag møter Norge Montenegro. 

Foto: Scanpix - Vi vinner puljen med uavgjort eller seier. Det skal vi gjøre alt
vi kan for å klare. Det blir en hard kamp. Montenegro har verdensstjerner i
nesten alle posisjoner. Det er vel bare keeperne som er deres svakhet.
Montenegro kan også bli litt sur og lei hvis vi løper og løper og de får litt
bank. Vi må være harde med dem fra start, sier Sulland. Følg kampen direkte her
klokka 20.15 En gruppeseier fører bare godt med seg for Norge: 1: Slipper å
flytte base allerede lørdag. 2: Møter det svakeste laget fra D-gruppen i
åttedelsfinale. 3: Slipper en gruppevinner i eventuell kvartfinale. 4: Kan ikke
møte tittelforsvarer Russland før finalen. Selv « en-kamp-av-gangen » -Thorir
Hergeirsson må innrømme at den listen er hyggelig. Sullands scoringsraid (25 i
dette VM) har betydd svært mye for Norge så langt. For tiden ser det ut som
Sulland kan gå opp på ni meter og skyte ballen i mål - i blinde. Lagvenninne i
Larvik, Kari Mette Johansen, forklarer hvorfor venstreslegga fra Korsvoll er så
skarp. - Hun er med på et angrepsspill hun trives med og som legger opp mye for
henne. Det er litt som i Larvik, sier Johansen. Sulland er enig. - Jeg får mange
gode oppspill og har fin flyt og godt samarbeid med medspillerne. Jeg kan ikke
være annet enn fornøyd hittil. Sulland fordeler skuddene ganske jevnt på målet,
med ett unntak. Ni (av ni mulige) avslutninger har gått inn oppe i venstre
hjørne for keeper. Kampene fredag: Angola - Tyskland (15.00), Norge - Montenegro
(20.15), Island - Kina (22.30). (©NTB) 

Bardal på tredjeplass i Harrachov Harrachov (NTB): Anders Bardal fortsetter å
imponere i verdenscupen. Steinkjer-hopperen var bare 1,8 poeng fra seieren i
fredagens renn i Harrachov. 

Gregor Schlierenzauer tok sin 36. seier i verdenscupen. Bardal lå på fjerdeplass
etter førsteomgangen, men hoppet seg forbi David Zauner etter et hopp på 135,5
meter i annenomgangen. Med 245 poeng var det kort vei opp til seieren.
Schlierenzauer vant nemlig med 246,8 poeng. Østerrikeren ledet klart etter
første omgang, men med 128 meter i 2. omgang var det så vidt det holdt til
seier. Ett poeng skilte ned til toer Daiki Ito fra Japan, som følgelig var bare
0,8 poeng foran Bardal. Tom Hilde falt fra 8.- til 12.-plass med 127 meter i
annenomgangen. Han var 0,6 poeng foran Vegard Sklett. Bjørn Einar Romøren har
litt igjen til gamle takter. Hosle-hopperen ble nummer 23 i Tsjekkia fredag.
Rune Velta måtte nøye seg med ett hopp etter 111,5 meter og bare 82,1 poeng.
(©NTB) 

Matmangel truer én million barn i Sahel Dakar (NTB-DPA): 

Over én million barn står i fare for å bli feilernært som følge av usikre
matforsyninger i Sahel-beltet i Vest-Afrika. Aller mest utsatt er barna i Niger,
der over halvparten av landets landsbyer risikerer å ikke ha nok mat, ifølge
Verdens barnefond UNICEF. UNICEF har bedt giverland om å bidra med 65 millioner
dollar (377 millioner kroner) for å dekke kostnader til mat og medisiner i det
tørre savannebeltet rundt Sahara, som de siste årene er blitt rammet av
uforutsigbare regntider. - Krisen er spesielt tøff for barn. Vi har ikke lett
for å komme med appeller, men omfanget av behovet krever at vi reagerer
øyeblikkelig, sier David Gressly i UNICEF. Han mener det fortsatt er mulig å
unngå at en tragedie rammer den sårbare befolkningen. Også Plan understreker at
barna i Niger nå er svært utsatt. - Klimaendringer og andre miljøfaktorer
påvirker matproduksjonen og forverrer fattigdommen i Niger, men fokuset er ofte
på nødhjelp i stedet for å bidra med utviklingsstøtte som på lang sikt vil koste
mye mindre, sier Rhéal Drisdelle i Plan i Niger. (©NTB) 

Dragkamp om klimaavtale Durban/Oslo (NTB-Lars M. Hjorthol): 

EU og de fleste utviklingslandene øker presset på de store utslippslandene USA,
Kina og India i innspurten av klimamøtet i Durban. Møtet skulle etter planen
avsluttes fredag kveld, men de fleste regnet med at dragkampen ville fortsette
til langt utpå lørdag. Nesten 90 utviklingsland og EU la fredag fram en felles
erklæring med krav om et ambisiøst resultat fra Durban. Alliansen omfatter både
de fattigste landene og mange små øystater, som er de mest sårbare for
klimaendringer. Erklæringen oppfordrer til en ny runde med forpliktende
utslippskutt under Kyoto-avtalen og et «robust mandat og veikart for en juridisk
bindende avtale». Også de store utviklingslandene Brasil og Sør-Afrika sluttet
seg fredag til initiativet, sa EUs klimakommissær Connie Hedegaard til AFP. Men
det blir ingen løsning i Durban uten at de store utslippslandene er med, la hun
til. - Alliansen mellom de mest progressive industrilandene og utviklingslandene
er svært positiv og kan også få betydning for det videre klimaarbeidet etter
dette møtet, sier miljø- og utviklingsminister Erik Solheim (SV). (©NTB) 

Eva Joly slår tilbake mot aksent-kritikk Paris (NTB-Reuters): Rivalene gjør narr
av presidentkandidat Eva Jolys aksent. 

Joly svarer med en video hvor hun hyller mangfoldet i den fransktalende verden.
På mange måter er norsk-franske Joly prakteksemplaret på en vellykket
innvandrer, skriver Reuters. Men siden Joly ble De grønnes presidentkandidat,
har hennes utenlandske bakgrunn skapt litt trøbbel for henne; politiske
motstandere så vel som kommentatorer har kritisert henne for uttalen hennes.
Grammatisk snakker Joly prikkfritt fransk, men med norsk som morsmål er aksenten
preget av myke v-er og d-er, skriver det britiske nyhetsbyrået.
Høyrenasjonalisten Jean-Marie Le Pen latterliggjorde aksenten hennes i en video
på sin egen hjemmeside, mens magasinet Le Point nylig publiserte en satirisk
artikkel skrevet i sin helhet i en fonetisk versjon av Jolys uttale. Selv
motedesigneren Karl Lagerfeld har kastet seg på kritikken. Tyskeren, som selv
snakker fransk med en sterk, tysk aksent, har sagt at Jolys måte å snakke på er
«en fornærmelse mot det franske språket». I en video på ukeavisen Journal de
Dimanches nettsider fredag, kom Jolys motsvar. - Jeg kom til Frankrike da jeg
var 20 fordi dette landet var min drøm. Jeg har bodd her i 50 år. Aksenten min
er et bevis på det franske språkets glans og dets verdensomspennende appell,
sier presidentkandidaten i videoen, som fikk 23.000 treff i timene etter at den
ble publisert. (©NTB) 

Politiet leter etter motiv for skyting på Virginia Tech Washington
(NTB-AFP-Reuters): Politiet leter fortsatt etter motivet for hvorfor en
politimann ble skutt og drept på universitetet Virginia Tech. 

Gjerningsmannen har angivelig tatt sitt eget liv, ifølge politiet. Universitetet
var i 2007 åsted for den verste skolemassakren i USAs historie. 32 mennesker ble
drept og 25 såret før gjerningsmannen, en student, tok sitt eget liv. Torsdag
gikk alarmen igjen. En politimann, som jobbet som vakt ved universitetet, ble
skutt og drept av en person til fots idet han stanset en bil i rutinekontroll.
Senere ble en mann funnet på en parkeringsplass 800 meter unna. Han var skutt
med det samme våpenet, ifølge politiet. Politiet opplyste fredag at
gjerningsmannen tilsynelatende har dødd av skudd han har påført seg selv, men
identiteten hans er ennå ikke fastslått. Mannen er imidlertid ikke student ved
universitetet, og han skal ikke ha hatt noen tilknytning til politimannen Deriek
W. Crouse, som ble drept. (©NTB) 

Tok EM-gull med suveren nordisk rekord 

Alexander Dale Oen klinte til med 57,05 og vant i suveren stil under finalen på
100 meter bryst i kortbane-EM i svømming fredag. Rekorden til Alexander Dale Oen
var en forbedring av den nordiske rekorden - med 1,09 sekund. Dette bildet er
imidlertid fra verdenscupen i svømming i Stockholm i oktober. 

Foto: Scanpix 26-åringen gjentok bragden fra VM i Shanghai tidligere i år, da
han tok gull på samme distanse på langbane. Vinnertiden under kortbane-EM fredag
var en forbedring av den nordiske rekorden, satt av Dale Oen i Manchester i
2008, med 1,09 sekund. - Det er en fantastisk prestasjon. Han er konge av
brystsvømming både på kort- og langbane. Den mannen er helt utrolig, utbrøt
svømmepresident Per Rune Eknes etter seieren. Dale Oen lå som nummer tre
halvveis i løpet, men var suveren i siste halvdel og var hele 24 hundredels
sekund foran sølvvinner Damir Dugonjic fra Slovenia i mål. Italienske Fabio
Scozzoli måtte ta til takke med bronse på 57,30. Han var raskest i semifinalen
og tok sølv bak Dale Oen i VM i Shanghai. Særlig imponerende var nordmannens
gullmedalje med tanke på at han er en typisk langbanespesialist. Dale Oen bruker
EM som forberedelse til London-OL neste sommer og tester ut detaljer, blant
annet i vendingene. 57,05 var også en klar forbedring av tidene Dale Oen har
levert tidligere i mesterskapet i polske Szczecin. Under torsdagens semifinale
var han femte raskest med 58,28. I kvalifiseringen ble han klokket inn på 58,45.
(©NTB) Stockholm, Sverige 20111016. Norges Alexander Dale Oen i aksjon på 100 m
bryst under verdenscupen i svømming i Stockholm i oktober. Foto: Jessica Gow /
Scanpix Presidenten: Stortinget mottok mandag meddelelse fra Statsministerens
kontor om at følgende statsråder vil møte til muntlig spørretime: – statsråd
Valgerd Svarstad Haugland – statsråd Jon Lilletun – statsråd Marit Arnstad De
annonserte regjeringsmedlemmer er til stede, og vi er klar til å starte den
muntlige spørretimen. De representanter som i tillegg til de forhåndspåmeldte
ønsker å stille hovedspørsmål, bes reise seg. – Vi starter da med første
hovedspørsmål, fra representanten Øystein Djupedal. Øystein Djupedal (SV): Jeg
vil gjerne stille olje- og energiministeren et spørsmål. Det har vært
spekulasjoner om Statoils framtid og om Statoil skal delprivatiseres. Den
diskusjonen har spesielt tatt av etter at Statoils styre selv har ønsket en
delprivatisering, og ikke minst fordi Stortinget i løpet av våren skal få seg
forelagt en sak som går på olje- og energivirksomhetens framtid. Det som det
kunne være interessant å få vite fra olje- og energiministeren, er om det som
står i Voksenåserklæringen, står fast, der en har forbilledlig klare
formuleringer på hvordan dette spørsmålet skal forstås. I Voksenåserklæringen
står det følgende: «Statoil må fortsatt ha en sentral posisjon i norsk
petroleumsvirksomhet og være et heleid statlig selskap.» - jeg gjentar: «et
heleid statlig selskap». Etter hva man forstår av det Regjeringens egne
representanter nå har luftet, er man åpen for at dette ikke lenger skal gjelde.
Mitt spørsmål er altså veldig konkret: Betyr det at Voksenåserklæringens
forbilledlig klare formuleringer på dette punkt står fast, eller fins det her
åpning for justering? Statsråd Marit Arnstad: Som representanten Djupedal er
kjent med, og som han siterer fra Voksenåserklæringen, er Regjeringens
standpunkt at Statoil skal være et heleid statlig selskap. Det er et standpunkt
som Regjeringen har formidlet til Stortinget i flere dokumenter tidligere, og
det er Regjeringens standpunkt inntil Regjeringen eventuelt tar et annet
standpunkt. Det har Regjeringen så langt ikke gjort. Men det er riktig at det
har oppstått en debatt om det framtidige eierskap i Statoil og også om den
framtidige organiseringen av det statlige engasjementet i petroleumssektoren.
Øystein Djupedal (SV): Dette var ikke spesielt mye å bli klok av. Det er jo
riktig at man kan endre standpunkt, men i dette spørsmålet, som er et av de
aller viktigste spørsmål om den norske – skal vi si – økonomiens framtid og ikke
minst eierskap i en viktig sektor for norsk økonomi, er det altså etter mitt
skjønn ikke uten videre gitt at man har anledning til å endre et slikt
standpunkt. Hvis man ønsker – eventuelt åpner for – å endre eierskapsstrukturen
i Statoil uten å ha sagt det til velgerne, har det en konstitusjonell og i hvert
fall en moralsk side. Nå forstår jeg statsråden dit hen at hun ikke her i dag
vil si at hun vil endre den, men jeg forstår at hun er åpen for at det kan skje.
Og da er mitt spørsmål til olje- og energiministeren: Føler hun en forpliktelse
overfor de velgerne som stemte på Senterpartiet og regjeringspartiene under
forutsetning av at Statoil fortsatt skulle være et statlig selskap, eller mener
hun at det er gitt Regjeringen den fullmakt at man når det gjelder en så stor
del av vår formue, et så viktig spørsmål i strukturpolitikken og den økonomiske
politikk, uten videre kan legge ut på – skal man si – å endre standpunkt?
Statsråd Marit Arnstad: Jeg har referert Regjeringens standpunkt pr. i dag, og
har også vist til at det er en debatt om eierskapet i Statoil, og den debatten
må kunne pågå en stund til. I alle fall vil Regjeringen – antakelig i slutten av
februar – legge fram sin melding omkring disse spørsmålene. Jeg kan se
argumenter både for og mot en delprivatisering av og en endring av eierskapet i
Statoil. Det representanten Djupedal reiser når det gjelder forholdet til et
program og en programforpliktelse, er imidlertid en politisk prinsipielt viktig
problemstilling. Jeg er enig i at politiske partiers program er en forpliktelse
overfor velgerne. Spørsmålet er om det også avskjærer de politiske partiene fra
å diskutere konkrete programposter i løpet av en 4-årsperiode, ikke minst sett i
den sammenheng at en i dag står overfor et samfunn i rask endring. Jeg mener at
politikken skal spille en vesentlig rolle ved å være den som legger premissene
for endringene. Da er spørsmålet: 

Vil en avskjære politikken fra den muligheten dersom en har et så statisk syn på
programforpliktelser som det hr. Djupedal nå legger opp til? Jan Tore Sanner
(H): Høyre er også svært glad for at statsråden nå signaliserer økt vilje til å
satse på forskning som skal bringe frem såkalt CO2-frie gasskraftverk. Dette er
et nytt signal i forhold til hva miljøvernministeren tidligere har sagt. Vi har
faktisk en miljøvernminister som har sagt at hun er skeptisk til også CO2-frie
gasskraftverk fordi de vil kunne fortrenge nye, fornybare energikilder, som
vindmøller. Det synes jeg er ganske utrolig. Men dersom statsråden nå
signaliserer Regjeringens nye holdning, er jeg svært glad for det. Fra flere
forskningsmiljøer, bl.a. SINTEF og NTNU, er det gjort veldig klart at disse
CO2-frie gasskraftverkene vil ligge langt frem i tid. Det har vært pekt på at
det å starte nå med såkalt konvensjonelt gasskraftverk vil være viktig også for
å kunne bringe frem den renere gasskraften i et fem–tiårsperspektiv. Er
statsråden enig i en slik holdning? Statsråd Marit Arnstad: Signalet om
forskning på CO2-frie gasskraftverk og en prioritering av det innenfor de
rammene vi har, det gav jeg til representanten Sanner i budsjettdebatten i fjor
høst. Det er synd hvis ikke representanten Sanner den gangen oppfattet det og
dermed i dag ser på dette som et nytt signal. Det ble altså gitt for flere
måneder siden. Jeg tror at vi skal være oppmerksomme på den problemstillingen
som har vært reist fra enkelte om forholdet mellom de fornybare kraftkilder og
gasskraft. Vi bør hindre at det blir motsetninger mellom det å utvikle de nye,
fornybare kraftkilder og det å få fram en miljøvennlig teknologi knyttet til
gasskraft. Jeg er av den oppfatning at vi bør vente på den teknologien. Vi er
ikke prinsipielt imot gasskraftverk, men problemet er CO2-utslippene som er
knyttet til de gasskraftverkene som i dag er under planlegging. Får man fram en
teknologi som fjerner miljøproblemene, dvs. forurensningen, vil debatten stilles
i et annet lys. Ellers har jeg merket meg at det fra forskerhold og fra
selskapshold er ulike perspektiver når det gjelder tidshorisonten for dette.
Øyvind Vaksdal (Frp): Mitt spørsmål går også til olje- og energiministeren. Som
flere allerede har vært inne på, ble det sist søndag offentliggjort i Dagsavisen
en rapport fra Handelshøyskolen BI, hvor det hevdes at det er både
samfunnsøkonomisk og bedriftsøkonomisk lønnsomt å bygge gasskraftverk i Norge
som ikke forurenser, og som kan produsere en fjerdedel av kraftforbruket i
Norge. I samme avis mandag hevdes det fra regjeringspartiene at de jubler over
denne rapporten, og at de vil sette inn økonomiske midler for å utvikle CO2-frie
gasskraftverk i Norge. Det har lenge vært kjent flere teknologiske løsninger som
kan gi tilnærmet CO2-frie gasskraftverk, men de har alle hatt det til felles at
de har vært for dyre både å bygge og å drive. Er det virkelig slik at
regjeringspartiene fester lit til denne enkeltrapporten? Har Regjeringen vært i
kontakt med aktører som ønsker utbygging av gasskraft, for å finne ut om de vil
bygge under disse forutsetningene? Statsråd Marit Arnstad: Jeg har merket meg
den rapporten som er lagt til grunn, som ett av flere innspill i debatten. Jeg
har ikke hatt anledning til å gå i detalj inn i den rapporten, og jeg har ikke
noe grunnlag for å si at jeg stiller meg bak rapporten. Men jeg syns det er
positivt at det kommer flere innspill i denne debatten, og ikke minst at det
kommer flere nyanserte innspill enn det vi kanskje har opplevd over en periode.
Det syns jeg er bra. 

Det gjør også at beslutningsgrunnlaget for de politiske partiene kan bli bredere
og mer nyansert enn det har vært. Når det gjelder spørsmålet om utvikling av ny
teknologi, er det min oppfatning at det bør være mulig å utvikle den nye
teknologien fram til et nytt kvotesystem er på plass. Jeg har sett at det er
litt ulike holdninger blant aktørene om hvor raskt det kan skje. Ingen aktører
har i dag sagt at de tar investeringsbeslutninger ved å bygge et slikt
gasskraftverk med CO2-rensing, men det er flere aktører som er med på å utvikle
metoder som kan fjerne CO2-utslippene. Det gjelder Hydros modell, Akers – som vi
ser i avisene i dag – og også Statoils. Øyvind Vaksdal (Frp): Jeg takker
statsråden for svaret. Det som jeg henviste til, var selvfølgelig parlamentarisk
leder i Venstre sin uttalelse i Dagsavisen mandag den 10. januar. Der gikk det
jo fram at regjeringspartiene hadde klokkertro på ny teknologi, som attpåtil
skal være lønnsom, og jeg regner da selvfølgelig med at den såkalte lønnsomheten
ikke driver strømprisene i været. Ville det ikke være fornuftig å gå i gang med
å legge forholdene til rette for utbygging av de allerede planlagte
gasskraftverkene, for så å knytte seg til denne fantastiske teknologien når den
måtte være tilgjengelig? Statsråd Marit Arnstad: Det er riktig at i
sentrumspartiene er vi teknologioptimister. Vi har tro på at det er mulig i
dette samfunnet, så langt som vi er kommet i å utvikle ny teknologi, og at
næringslivet med den kompetansen det har, er i stand til å gjøre det. Slik sett
er vi optimister for årene framover. Jeg tror at det er nødvendig for det
politiske miljøet å vente på den nye teknologien. Jeg er også av den oppfatning
at det å bygge konvensjonelle gasskraftverk nå kan komme til å vanskeliggjøre
det å ta i bruk ny teknologi. Jeg har merket meg at Aker, som jo er en av dem
som forsker på ny teknologi, gir uttrykk for det samme i dagens aviser.
Presidenten: Det blir oppfølgingsspørsmål – Øyvind Korsberg. Øyvind Korsberg
(Frp): Etter mitt syn driver Regjeringen et gasspolitisk dobbeltspill. En av
premissene i Kyoto-avtalen er at verdens såkalte klimagassutslipp må ses under
ett. Regjeringens miljøbegrunnelse for å si nei til gasskraftverk i Norge mister
egentlig all troverdighet når det samtidig selges gass fra Norge til utlandet,
hvor den bl.a. blir brukt i gasskraftverk. Uansett hvor i verden en produserer
elektrisitet basert på gass, er klimaeffekten den samme. For Regjeringen er med
andre ord elektrisitet produsert i utlandet ja-kraft, mens elektrisitet
produsert i Norge er nei-kraft. Kan statsråden forklare fornuften i dette?
Statsråd Marit Arnstad: Jeg vil på det sterkeste motsette meg den beskrivelsen
at Regjeringen skulle drive noen som helst form for dobbeltspill når det gjelder
gasskraftdebatten. Allerede for nærmere et år siden la vi fram for Stortinget
vårt syn på gasskraftverk. Det har Stortinget vært godt kjent med over lang tid,
og vi har ikke somlet i det hele tatt med hensyn til dette. Vi har også over
lang tid hatt SFTs avgjørelse når det gjelder utslippene etter
forurensningsloven, og Miljøverndepartementets stadfestelse av det på bordet.
Jeg mener at det vi har gjort i denne saken, har vært åpent og har kommet til
Stortingets kunnskap for lenge siden. Sjøl om jeg er enig i at det skjer ting
internasjonalt, og at vi eksporterer gass som brukes i energisystem i andre
land, tror jeg at Norge må gjøre sine egne valg når det gjelder hvilke veier vi
ønsker å gå på lang sikt i forhold til vårt eget energisystem. Hvis vi ikke
gjorde det, ville det i prinsippet være akkurat det samme om Norge brukte
atomkraft, kullkraft, gasskraft eller fornybar energi. Presidenten: Hallgeir
Langeland – til oppfølgingsspørsmål. Presidenten: Vi går da videre til neste
hovedspørsmål. Jan Tore Sanner (H): Jeg er redd for at statsråd Arnstad ikke får
hvile ennå. Om kort tid skal Stortinget ta stilling til spørsmålet om utbygging
av gasskraftverk i Norge. For mange av oss er det et stort paradoks at vi i
Norge med vår ressursrikdom og kompetanse skal eksportere gassen, for så å
importere strøm enten fra danske kullkraftverk eller fra gasskraftverk i andre
land som bruker norsk gass som råvare. Det er en viktig sak. Den har store
industrielle perspektiver. På mange måter kan man si at gassen kan spille samme
rolle på begynnelsen av dette århundret som vannkraften spilte på begynnelsen av
forrige. Den har store miljøperspektiver fordi norsk gass kan erstatte
forurensende energi fra andre land. I forrige uke signaliserte SFT-direktør
Håvard Holm en holdning som går i retning av det forslaget (presidenten klubber)
Høyre har lagt frem i Stortinget. Jeg vil gi statsråden en ny åpning til å komme
Stortingets (presidenten klubber) flertall i møte. Ser hun de nye signalene fra
SFT som en mulighet til å vurdere Regjeringens holdning på nytt? Presidenten:
Presidenten ber representanten Sanner om å holde seg innenfor den tildelte tid.
Det er en klokke som viser hvor meget tid som er til disposisjon. Det er ett
minutt det dreier seg om. Jan Tore Sanner: Jeg skal forsøke det. Statsråd Marit
Arnstad: Jeg deler representanten Sanners oppfatning av at vi i Norge bør ta i
bruk naturgassen på flere områder, til transport, industri og kanskje også til
gasskraftproduksjon. Jeg er enig i at det er et viktig valg vi her står overfor.
Det vi diskuterer i dag, er ikke om vi skal ta naturgassen i bruk i Norge, men
på hvilke vilkår skal vi ta naturgassen i bruk. Regjeringen er av den oppfatning
at dersom en skal ta naturgassen i bruk i Norge, må det skje på et miljøvennlig
grunnlag. Da må en avvente teknologi som fjerner de mest forurensende
utslippene. Det er etter Regjeringens oppfatning et langsiktig valg som en må
ta, knyttet til bruken av denne energikilden. Når det gjelder spørsmålet om SFTs
uttalelser og mulige vurderinger knyttet til SFT, har jeg ingen forutsetning for
å kunne uttale meg om det SFT har sagt i denne saken, og heller ikke når det
gjelder myndighetenes holdning til det. SFT er jo, som representanten Sanner
kjenner til, konstitusjonelt ikke underlagt mitt departement. Jan Tore Sanner
(H): Det er ikke bare et spørsmål om vilkårene, jeg tror faktisk vi kan være
enige et godt stykke på vei når det gjelder dem. Vi er opptatt av at økte
utslipp i Norge må kompenseres med reduserte utslipp andre steder. Det har mange
fordeler. Men det er også et spørsmål om når. Dette er ikke en ny debatt, dette
kommer ikke som julekvelden på kjerringa. Vi har diskutert gasskraftverk i
nesten ti år, og det statsråden signaliserer, er at vi skal fortsette å
diskutere dette i ti år til. Vi har enorme ressurser, og vi har kompetanse. Hvis
Norge skal utvikle seg som energinasjon, hvis vi skal bidra til industriell
utvikling, og hvis vi skal bidra på miljøsiden, er vi nødt til å fatte de
politiske beslutningene nå. Begynner statsråden å se at Regjeringen trosser den
politiske viljen i Stortinget med de strenge krav som er satt til gasskraftverk?
Statsråd Marit Arnstad: La meg først få understreke at Regjeringen gir uttrykk
for akkurat den samme holdningen som den tidligere har gitt uttrykk for
offentlig og overfor Stortinget når det gjelder holdningen til gasskraftverk.
Det har vi også formidlet til Stortinget gjennom energimeldingen. Dette er en
debatt om på hvilke vilkår en skal ta i bruk naturgassen. Den viktigste
premissen for meg er at vi ikke bør ta den i bruk til kraftproduksjon før vi har
en teknologi på plass som fjerner de mest forurensende utslippene. Regjeringen
har, i anken etter SFTs avgjørelse, åpnet for også å se på spørsmålet om et
internasjonalt kvotesystem. Det syns jeg viser at det er vilje i Regjeringen til
å vurdere. Når dette systemet er på plass, når en vet hva som er prisen på
kvotene, når en vet hvilket system som er knyttet til det, når en vet hvor
etterprøvbart systemet er, da er det aktuelt. Det representanten Sanner nå
snakker om, er perioden fra i dag og fram til et eventuelt kvotesystem er på
plass, eller (presidenten klubber) eventuelt en ny teknologi er implementert.
Det er vel et lite sprang (presidenten klubber) i forhold til de store sprang
representanten Sanner mener dette handler om. Presidenten: Og det, statsråd, var
et sprang utenom taletiden. Vi går da til neste hovedspørsmål. Fra
representanten Bjørn Hernæs til statsministeren: «Det er alminnelig kjent at det
kriminelle motorsykkelmiljøet bruker kjente politikere, kunstnere, artister og
andre kjente personer for å forbedre sitt tvilsomme renommé. Er det mulig at
statsministeren ikke er kjent med dette, eller hvordan forklarer han ellers sin
omgang med Bandidos og bemerkningen «Vi tar i bruk alle gode krefter», slik det
er gjengitt i Aftenposten 3. desember 1999?» Jan Johnsen (H): Jeg takker for
svaret, som jeg selvfølgelig ikke er fornøyd med. Jeg må si at når statsråden
opererer med førstegangsregistrerte biler når jeg spør om nybilsalget i løpet av
året, så er det to vidt forskjellige ting. I mitt spørsmål spurte jeg tydelig om
nybilsalget, altså helt nye biler. Og jeg fikk følgende svar: «Til tross for en
viss nedgang gjennom andre halvår av fjoråret ble det i perioden 1996-1998 sett
under ett registrert vel 143 000 biler i årlig gjennomsnitt.» Det må
selvfølgelig forstås som nye biler som er registrert, og at en ikke tar med
bruktbilene, som statsråden her gjør. Jeg føler meg ført bak lyset. (Presidenten
klubber.) Og jeg har følgende spørsmål til presidenten: Vil han i etterfølgende
spørsmål sørge for (presidenten klubber igjen) at jeg får de korrekte
opplysningene, og at han for fremtiden kommer fram med de opplysningene som er
korrekte? Statsråd Gudmund Restad: Jeg går ut fra at Johnsen mente å rette
spørsmålet til finansministeren via presidenten, og ikke til presidenten. Jeg
går ut fra at det var en forsnakkelse. Det som var temaet i spørsmålet den 24.
november, var hva min forklaring var på at man hadde hatt en nedgang i
nybilsalget. Og det var det ikke noen uenighet om; vi var litt uenige om akkurat
hvor stor nedgang det hadde vært, men vi var enige om at det var en betydelig
nedgang. Som jeg sa, jeg forstår at det kan ha virket forvirrende når jeg brukte
det som er normalt, nemlig førstegangsregistrerte biler, som ikke bare omfatter
helt nye biler, men også bruktbilimporten. Og etter hvert som bruktbilimporten
har økt kraftig i omfang siden 1996, er selvfølgelig andelen av disse
bruktbilene blitt større og større. Men jeg skal oppgi noe som kan oppfattes som
en korreksjon av tall. Jeg oppgav i mitt svar den 24. november 1999 at det i
nasjonalbudsjettet var anslått at førstegangsregistrerte biler i 1999 ville bli
117 000. (Presidenten klubber.) – Kan jeg få bruke noen sekunder, president? –
Nå er statistikken kommet, den er tilgjengelig og viser at det ble
førstegangsregistrert 123 820 biler i 1999. Av disse var 101 287 helt nye biler,
og 22 533 bruktimporterte biler. Jan Johnsen (H): Jeg takker igjen for svaret,
som jeg selvfølgelig ennå ikke er fornøyd med. Jeg må jo si at jeg forventer at
statsråder fra denne talerstolen kommer med de riktige tallene som jeg ber om. I
Norge har vi den eldste bilparken i Vest-Europa med gjennomsnittlig ti år gamle
biler. Av barnefamilier som har tre barn, er det 97 pst. som har bil. Av
barnefamilier som har to barn, er det 92 pst. som har bil. Disse kjører altså
rundt i de mest trafikkfarlige bilene i Vest-Europa. Synes finansministeren
dette er tilfredsstillende? Og hvis han ikke synes det, hva vil han gjøre for at
vi snarest kan få en endring av dette? Statsråd Gudmund Restad: Jeg registrerer
at Johnsen denne gangen, som den 24. november, ikke er fornøyd i det hele tatt
med de svar han får fra finansministeren. Hvis det kan blidgjøre Jan Johnsen,
skal jeg gjerne beklage at det ble gitt et tall som kunne virke forvirrende,
siden det var nybilsalget som var hovedtemaet. Men det var ikke antall solgte
nybiler som var Johnsens spørsmål den gangen, det var bare forklaringen på at
man hadde fått en reduksjon i nybilsalget i Norge i motsetning til i resten av
Europa. Og det mener jeg at jeg gav et godt svar på. Børge Brende (H): Jeg får
håpe at jeg blir noe mer fornøyd med svarene fra finansministeren. Jeg har
følgende spørsmål: «Formuesskatten ble i høst skjerpet gjennom manglende
prisjustering av fribeløpet. I julen uttalte finansministeren at formuesskatten
ikke er liv laga da den etter hvert er mer og mer en særnorsk skatt på norsk
eierskap. Dette har finansministeren også tidligere uttalt. Han har også
tidligere uttalt at det er for stor forskjell i beskatningen av kapital- og
arbeidsinntekt, men har likevel økt marginalskatten for arbeid til 56 pst. i
høst. Når vil statsråden fremme forslag om avvikling av formuesskatten?»
Statsråd Gudmund Restad: Dagens formuesskatt er etter min mening beheftet med
betydelige svakheter. Den er bl.a. preget av at ulike formuesobjekter verdsettes
til dels svært forskjellig. Jeg har tidligere pekt på at dette virker lite
rimelig, og at en enten bør arbeide mot en mer likeartet verdsetting for
formuesskatteformål, eller at formuesskatten bør fjernes. Bortfall av
formuesskatten reiser imidlertid flere spørsmål. Blant annet må en både avklare
hvordan provenytapet på nesten 6 milliarder kr bør dekkes inn, og hvordan en kan
opprettholde en god fordelingsprofil i skattesystemet. På tross av
formuesskattens mangler betales den for en stor del av personer med de høyeste
inntektene. I 1997 ble nesten en fjerdedel av formuesskatten betalt av den ene
prosenten av befolkningen med de høyeste inntektene. Disse forholdene gjør at
endringer i formuesskatten må ses i sammenheng med endringer i resten av skatte-
og avgiftssystemet. Et slikt arbeid vil kreve betydelig innsats i
Finansdepartementet og må ta noe tid. Jeg vil i løpet av våren legge fram to
andre omfattende skattesaker for Stortinget: et forslag til
merverdiavgiftsreform og et forslag til boligtaksering. Disse sakene er krevende
og er gitt den høyeste prioriteten i departementet. Jeg kan derfor ikke nå love
at også forslag om endringer i formuesskatten eller andre større endringer i
skattereglene kan fremmes i denne sesjonen. Jeg anser imidlertid de aktuelle
skattespørsmålene som så viktige at det vil arbeides med sikte på å legge dem
fram for Stortinget så snart som praktisk mulig. Børge Brende (H): Først må jeg
si at jeg er glad for at finansministeren fastslår at han mener at
formuesskatten ikke er liv laga. At han har problemer med å fremme noe forslag
om avvikling av formuesskatten i løpet av vårsesjonen, har jeg forståelse for.
Når finansministeren nå sier at han kommer til å fremme et forslag om boligskatt
og om merverdiavgift til våren, betyr det at finansministeren da ikke vil komme
med det han også har lovt, nemlig en oppfølging når det gjelder flatere skatt –
en omlegging av skattesystemet – hvor det ville ha vært naturlig også å komme
inn på det som går på formuesskatten? Vil finansministeren si noe om når
oppfølgingen når det gjelder flatere skatt kommer, og om formuesskatten da også
vil bli behandlet? Statsråd Gudmund Restad: Det er riktig at vi i
Finansdepartementet har til behandling bl.a. en utredning om flatere skatt. Jeg
har lenge hatt intensjoner om – og jeg ser at det hadde vært sterkt ønskelig –
at denne saken kan fremmes som en stortingsmelding allerede i vårsesjonen, slik
at Stortinget kunne behandle saken og gi sine tilbakemeldinger da. Jeg har ikke
helt gitt opp tanken, men jeg var i mitt forrige svar ærlig nok til å si at jeg
ikke tør love at det kan skje, rett og slett fordi kapasiteten i
Finansdepartementet er belagt med andre store saker. Er det mulig, er det
fortsatt mitt ønske å kunne fremme dette allerede i vårsesjonen, men i alle fall
vil det ikke bli brukt lengre tid på denne saken enn høyst nødvendig. Som jeg sa
i mitt første svar, så vil disse større skattespørsmålene bli lagt fram for
Stortinget så snart som praktisk mulig. Det vil være naturlig at også
formuesskattens skjebne blir vurdert i forbindelse med dette spørsmålet. Børge
Brende (H): Jeg takker igjen for svaret. Jeg syns det er positivt at
finansministeren bekrefter at man i departementet arbeider med formuesskattens
fremtid, at det ikke bare er noe som finansministeren tenker på, og at det vil
være en del av en innstilling om flatere skatt. Om den kommer i løpet av
vårsesjonen eller til høsten, er selvsagt opp til finansministeren. Desto
raskere den kommer, desto bedre. Et problem blir det selvsagt å ta til orde for
flatere beskatning når man i høst gjorde skatten mindre flat, men det er sikkert
et spørsmål finansministeren jobber med. Når man skal vurdere formuesskatten,
vil man da se på 80 pst.-regelen – en begrensningsregel om at man ikke skal
betale mer enn 80 pst. av inntekten i formues- og inntektsskatt – og gjøre den
reell? I dag er det mange som faktisk betaler mer på grunn av en 0,6 pst.-regel
– man kan ikke sette ned formuesskatten mer enn til 0,6 pst. Statsråd Gudmund
Restad: Hvis formuesskatten blir videreført, forutsetter det fra min side at man
må forbedre måten å verdsette de forskjellige formuesobjekter på, slik at
formuesskatten blir noe mer rimelig og rettferdig enn den er i dag. Hvis det
skjer, vil selvfølgelig 80 pst.-regelen fortsatt ha betydning. Jeg vil ikke uten
videre si at jeg mener 80 pst.-regelen er urimelig slik den er i dag, og jeg vil
i hvert fall ikke love at det blir gjort endringer der. Hvis formuesskatten
derimot blir fjernet, er 80 pst.-regelen ikke interessant lenger. Da har den
ikke lenger noen betydning og nuller seg jo ut automatisk. Børge Brende (H):
«Statsministeren har varslet at Regjeringen kommer med forslag om en endring av
dagens opsjonsregler. Regelverket for opsjoner er så komplisert at en håndbok på
80 sider er påkrevd som veiledning. I Sverige har man nå vedtatt å endre
regelverket slik at opsjoner beskattes når de innløses, og slik greier man også
å holde på kompetente medarbeidere. Hvilken tidsplan har Regjeringen lagt for
innføring av opsjonsregler som er konkurransedyktige med det man ser i andre
land, gjennom å endre beskatningstidspunktet?» Statsråd Gudmund Restad: Jeg ser
mange positive sider ved at bedrifter velger å tildele ansatte opsjoner som en
del av deres samlede lønn. Opsjonsordningen medfører at de ansatte får ta del i
bedriftens overskudd, og kan dermed bidra til økt innsats og produktivitet.
Slike ordninger kan også benyttes for å tilknytte seg kvalifiserte medarbeidere.
Særlig for bedrifter i oppstartingsfasen som har lav likviditet, men hvor
vekstpotensialet for aksjer er høyt, kan det være hensiktsmessig å benytte
opsjoner som avlønning. Ansatte vil i slike tilfeller kunne godta relativt lav
kontant lønn i begynnelsen mot at de i stedet får opsjoner og dermed kan nyte
godt av en eventuell stigning i aksjenes verdi. Fra og med inntektsåret 1996 ble
det ved lovendring innført nye regler om beskatning av opsjoner i
arbeidsforhold. Tidligere ble opsjoner i arbeidsforhold lønnsbeskattet ved
innløsning eller salg av opsjonen. De nye reglene innebar at fordelen ved en
opsjon i arbeidsforhold lønnsbeskattes allerede ved ervervet av opsjonen.
Fordelen blir beregnet etter sjablonregler. Dersom senere innløsning eller salg
av opsjonen gir en fordel utover den inntekt som er beskattet ved ervervet, blir
den ytterligere fordelen beskattet som arbeidsinntekt. Dersom opsjonen innløses
eller selges med lavere gevinst enn det beskattede beløpet, eller bortfaller som
verdiløs, gis det fradrag i alminnelig inntekt. Bakgrunnen for at det ble
innført nye og strenge skatteregler for opsjoner var særlig at det ble kjent at
ledere i større bedrifter hadde opsjonsavtaler med en til dels svært høy latent
gevinst. Hensikten var å begrense interessen for å gi og motta slike opsjoner
ved at det ble en skattebelastning med en gang. I tillegg til å begrense bruken
av opsjoner med betydelig verdi til ledere begrenset imidlertid også de strenge
skattereglene bruken av opsjonsordninger som er gitt f.eks. som
motivasjonsordninger for en større gruppe ansatte i bedriften, eller for å
tilknytte seg og beholde særlig kvalifiserte ansatte. Regjeringen anså dette som
uheldig. I forbindelse med budsjettet for 1999 ble det derfor foreslått
lettelser i opsjonsbeskatningen. Forslaget var å gi Finansdepartementet
forskriftshjemmel for å unnta opsjoner med en beregnet verdi under 300 000 kr
fra beskatning ved ervervet. Stortingsflertallet bad om at grensen ble økt til
600 000 kr, noe som ble fulgt opp av Finansdepartementet. Fritaket fra
ervervsbeskatningen forutsetter at visse vilkår om utbredelse av
opsjonsordningen i bedriften er oppfylt. Vi har nå høstet erfaringer med det
begrensede fritaket fra ervervsbeskatningen av opsjoner. Mye tyder på at det kan
være hensiktsmessig å lempe på opsjonsbeskatningen for å imøtekomme
næringslivets behov for å bruke opsjoner som et instrument for å knytte til seg
og beholde kvalifiserte medarbeidere. Det vil derfor bli vurdert ytterligere
lettelser i opsjonsbeskatningen. Jeg tar sikte på å komme tilbake til Stortinget
med et konkret forslag i løpet av våren. Børge Brende (H): Først må jeg si at
jeg er glad for at finansministeren nå sier at han vil komme med en gjennomgang
av opsjonsbeskatningen i løpet av våren. Jeg var redd for at dette først ville
ha kommet i forbindelse med statsbudsjettet, eventuelt ta noe lengre tid. Det er
positivt. At finansministeren sier at «mye tyder på» at dagens opsjonslovgivning
ikke er god nok, og at man vil «vurdere» å fremme endringer, var ikke fullt så
forpliktende som jeg hadde håpet på. Det var heller ikke fullt så forpliktende
som statsministeren var på NHO-konferansen, i hvert fall ikke slik jeg forstod
ham. Da sa statsministeren klart fra at man skulle gå for endringer i dagens
opsjonsbeskatning, hvor bare instruksjonsboken er på 80 sider. Kan
finansministeren bekrefte at man skal følge opp det statsministeren sa, nemlig å
bedre opsjonsordningen, og at det er graden av forbedring av opsjonsbeskatningen
som nå diskuteres? Statsråd Gudmund Restad: Når jeg formulerte meg såpass
forsiktig som å si at «mye tyder på» at reglene ikke er gode nok, har det sin
bakgrunn bl.a. i et oppslag i Dagens Næringsliv den 10. januar, for bare et par
dager siden, hvor det vises til en «opsjonsfest» i IT-bransjen, og hvor det
framgår at i fjor ble nøkkelpersoner og ansatte i 19 norske IT-selskaper gitt
aksjer og opsjoner verdt nesten 3,4 milliarder kr, og at 2 milliarder kr av
dette var rene gevinster. Så det er tydelig at den ordningen brukes allerede i
betydelig omfang. Allikevel mener jeg at det er behov for ytterligere
forbedring. I mitt svar sa jeg ikke at det er slik at vi vurderer å fremme
forslag. Jeg tvert imot annonserte at det vil komme konkrete forslag. Det vi
vurderer, er hvilke forslag vi skal komme med. Statsministeren sa i det
foredraget som Børge Brende henviste til, at «Regjeringen tar sikte på å komme
til Stortinget med forslag til endrede regler for opsjonsbeskatning som vil
bringe Norge mer på linje med landene vi konkurrerer med». Det vil bli fulgt
opp. Børge Brende (H): Først vil jeg gjerne si at man skal ikke bli overrasket
over at man faktisk bruker en ordning som ligger der. Den ordning vi har i
Norge, er langt mer restriktiv enn i de land som ligger rundt oss, og derfor ser
vi også at en rekke nystartede IT-selskaper har vanskeligheter med å knytte til
seg de beste hjernene, og vi er vel tjent med at noen av dem forblir i Norge.
Det ble sagt her forrige dagen at nå ser man Internettselskaper som kjøper andre
selskaper. Men om fem år vil det ikke være noen slike Internett-selskaper mer,
for alle selskaper må være Internett-selskaper på en eller annen måte, for at
Norge også skal kunne få ta del i denne verdiskapingen. Derfor bør vi også ha
konkurransedyktige regler, for å kunne beholde en del av disse hjernene. Når
finansministeren sier at man vil fremme en sak om endringer i
opsjonsbeskatningsreglene til våren, og at han holder fast ved det
statsministeren sa, at vi skal være mer på linje med andre land, vil det da være
beskatningen på det tidspunktet hvor man faktisk bruker disse, som vil være
aktuell vurdering fra Regjeringens side? Statsråd Gudmund Restad: Jeg er enig
med representanten Børge Brende i at vi må sørge for at vi har regler i Norge
også når det gjelder opsjonsbeskatning, som gjør at vi er konkurransedyktige, og
at norske bedrifter kan tiltrekke seg nøkkelpersonell på linje med bedrifter i
utlandet. Ellers klarer vi ikke konkurransen. Det er også derfor både
statsministeren og undertegnede i offentlighet har annonsert i
jule-/nyttårstiden at vi vil fremme forslag om ytterligere forbedring av
opsjonsreglene, selv om det ikke er mer enn vel ett år siden vi fikk de siste
forbedringene. Nøyaktig hva forslaget som fremmes til våren, skal gå ut på, vil
jeg ikke røpe her og nå. Men det står fast, som jeg sa, at vi akter å følge opp
det statsministeren sa i sitt foredrag på NHO-konferansen, som jeg siterte i
mitt forrige svar. Presidenten: Stortinget mottok mandag meddelelse fra
Statsministerens kontor om at følgende vil møte til muntlig spørretime: –
statsminister Kjell Magne Bondevik – utenriksminister Knut Vollebæk – statsråd
Kåre Gjønnes De annonserte regjeringsmedlemmer er til stede, og vi er klar til å
starte den muntlige spørretimen. De representanter som i tillegg til de
forhåndspåmeldte ønsker å stille hovedspørsmål, bes reise seg. – Vi starter med
første hovedspørsmål, fra representanten Thorbjørn Jagland. Thorbjørn Jagland
(A): Jeg skal la den saken ligge som har dominert de siste dagene, siden den er
til behandling i komiteen. Men jeg vil spørre statsministeren om en annen stor
sak. I går ble det kjent at Naturkraft vurderer å investere i Verdensbankens
fond for klimaprosjekter i utviklingsland. Hensikten er å bidra til reduksjoner
i utslippene av CO2 i utviklingsland, og der kan man få svært mye igjen for
pengene. Dette kan kompensere for utslippene av CO2 fra gasskraftverk som
Naturkraft har søkt om å få bygge. Naturkrafts tankegang er helt i samsvar med
Kyotoavtalens prinsipper. Regjeringen har avslått søknaden fra Naturkraft om å
bygge to gasskraftverk, og også om å utnytte CO2-kvoter på denne måten. Jeg vil
spørre om Regjeringen nå ikke ser det som nødvendig å se på denne saken på nytt,
i og med at det har kommet en slik bevegelse inn i den, i stedet for å fortsette
å importere kullkraft fra Danmark, som forurenser mye mer. Statsminister Kjell
Magne Bondevik: Når det gjelder gasskraftverk, er Regjeringens politikk den
samme. Vi mener det er lite fremtidsrettet å åpne for bygging av sterkt
forurensende gasskraftverk når det nå jobbes med prosjekter som kan gi henimot
forurensningsfrie gasskraftverk. Forutsetningen er selvsagt at det blir
økonomisk holdbart, og det mener jeg at vi fortsatt har tid til å vurdere. Når
det gjelder Verdensbankens karbonfond, ser Regjeringen positivt på det tiltaket.
Det er, så vidt jeg forstår, et tiltak som er tenkt å være gjeldende fram til
ca. 2012, som er perioden for implementering av Kyoto-avtalen. Både penger fra
stater og fra private kan gå inn i dette fondet for investering i
utviklingsland, og også i land som har kommet noe over det en definerer som
utviklingslandsstadium. Dette karbonfondet er positivt, fordi det kan gi oss
erfaringer som er nyttige i forbindelse med implementering av Kyoto-avtalen, og
fattige land kan nyte godt av slike tiltak. Men det er viktig å understreke at
Kyoto-mekanismene ikke skal komme i stedet for, men være et supplement til
hjemlige tiltak. Derfor er det viktig at vi opptrer slik at slike supplerende
virkemidler ikke fører til at utviklingen henimot mer miljøvennlig teknologi når
det gjelder gasskraftproduksjon, stopper opp. Derfor er Regjeringen positivt
innstilt og vil selv være med og bevilge penger til dette karbonfondet. Men det
rokker ikke ved at vi nå bør forsøke å stimulere fram en miljøvennlig
gasskraftteknologi, og ikke satse på en sterkt forurensende teknologi. Thorbjørn
Jagland (A): Statsministeren sa nå «sterkt forurensende gasskraftverk». Faktum
er at Norge nå importerer enda mer forurensende kullkraft fra Danmark, og hvis
vi skal vente på den nye teknologien, som vi håper vil komme, vil vi fortsette å
importere forurensende kullkraft fra Danmark. CO2-utslippene fra de kraftverkene
venter ikke. Det som er forholdet nå, er at Naturkraft er villig til å investere
i Verdensbankens fond. Naturkraft sier selv i en pressemelding: «Vi håper å
kunne skaffe en del av de CO2-kvotene vi trenger til gasskraftverkene gjennom
dette fondet, men vil avvente Stortingets behandling av energimeldingen.» Det
betyr at de venter og ser om man kan få en ny beslutning i forhold til disse
CO2-kvotene, slik at man kan gå inn i dette fondet og få på plass
gasskraftverkene, både for å sikre investeringer i utviklingsland og hindre
forurensende importert kraft fra Danmark. Statsminister Kjell Magne Bondevik:
Som sagt: Vi synes det er lite fremtidsrettet når det nå jobbes med en ny
teknologi som kan gi henimot forurensningsfrie gasskraftverk, at man skal satse
på gammeldags teknologi som er sterkt forurensende. Jeg har med en viss
interesse og en viss undring fulgt Arbeiderpartiet og Arbeiderpartiets leders
holdning til dette spørsmålet. Thorbjørn Jagland uttalte selv så sent som i
april 1998 at Stortinget ikke må pålegge Naturkraft å bygge gasskraftverk med
det som kan bli en gammeldags teknologi. Det synes jeg var en klok uttalelse.
Likeså var det vel også arbeiderpartiregjeringen og Jagland som mente at
utslippstillatelser skulle behandles av SFT etter forurensningsloven, noe som er
gjort, og det er gitt tillatelse til 10 pst. av det som de to planlagte
gasskraftverkene på Vestlandet vil representere. I Regjeringens politikk på
dette området er det en linje. Jeg har litt vanskeligere for å se det i
Arbeiderpartiets politikk. Presidenten: Det blir oppfølgingsspørsmål – Jens
Stoltenberg. Jens Stoltenberg (A): Arbeiderpartiet har ikke tenkt å legge opp
til en politikk der vi unntar gasskraftverkene fra behandling etter
forurensningsloven, men vi mener at den utslippstillatelsen som er gitt, bidrar
til mer forurensning og ikke mindre forurensning, for den legger opp til at vi
fortsatt kommer til å importere mye kraft fra vesentlig mer forurensende kilder.
Det er for å komme i gang med utvikling av gasskraft i Norge vi ønsker å endre
utslippstillatelsene. Da tror vi også at vi kommer raskere i gang med utvikling
av mer miljøvennlig teknologi enn det Regjeringen har lagt opp til. For det
Regjeringen åpenbart ikke forstår, er at mens man venter både på det nye
regelverket og på ny teknologi, forurenser vi stadig mer gjennom den importen
som vi har i de aller fleste år, bortsett fra i spesielt våte år. Mitt spørsmål
til statsministeren er om han kan tenkte seg å endre utslippstillatelsen som
Naturkraft har fått, slik at vi kan komme i gang med å bruke norsk gass i Norge
i stedet for å importere kraft, og på den måten legge til rette for en mer
miljøvennlig politikk, spesielt hvis Naturkraft gjør opp for seg gjennom
Kyoto-mekanismer og tiltak i Verdensbanken. Statsminister Kjell Magne Bondevik:
For det første er jeg ikke enig i utgangspunktet, at hvis en tillater
gasskraftverk som er sterkt forurensende, ved å endre utslippstillatelsen – det
vil si å godta et langt større utslipp – så vil det i seg selv stimulere til en
mer miljøvennlig teknologi. Jeg tror tvert imot at hvis man begir seg inn på den
linje, så har man på en måte lettet litt på det presset som det bør være for å
arbeide for mer miljøvennlig teknologi. Vi vet at det er flere seriøse selskaper
som nå jobber for forurensningsfrie gasskraftverk. Hvis man gir tillatelse til
det motsatte, nemlig sterkt forurensende gasskraftverk, tror jeg at presset for
å få fram økonomisk lønnsomme prosjekter som er forurensningsfrie, vil bli
mindre. Så vi har ingen planer om det. Jeg synes, som sagt, at det at dette
skulle være så opplagt som Jens Stoltenberg nå gir uttrykk for, harmonerer
dårlig med det partiets leder sa i april i fjor, at Stortinget ikke må pålegge
Naturkraft å bygge gasskraftverk med det som kan bli gammeldags teknologi.
Presidenten: Carl I. Hagen – til oppfølgingsspørsmål. Carl I. Hagen (Frp):
Statsministeren viser stadig til at det er nødvendig med ny teknologi, at dette
er et teknologisk spørsmål. I Dagsavisen for i dag fremgår det at teknologien er
her, og at det er ubegrenset plass til lagring av CO2 i tidligere oljefelt.
Problemet er imidlertid at kostnadene ved den teknologi som er kjent, og som det
ikke er varslet noe som helst nytt på, gjør at dette er uøkonomisk. Det er ikke
et teknologisk spørsmål. Jeg har lyst til å stille et spørsmål til
statsministeren: Er det Regjeringens politikk at man kanskje skal doble
energiprisen til norske husholdninger for å få til den nødvendige økonomiske
lønnsomhet i forurensningsfrie gasskraftverk, som det ikke trengs ny teknologi
til, men som ganske enkelt er uøkonomisk? Er det det som egentlig er
Regjeringens politikk: å øke prisen på strøm til husholdningene for å gjøre
dette lønnsomt? Statsminister Kjell Magne Bondevik: Nei, det er ikke
Regjeringens politikk, og det framgikk av et tidligere svar som jeg gav, at en
forutsetning, selvsagt, for å sette i gang henimot forurensningsfrie
gasskraftverk, er at det blir god nok økonomi i det. Jeg er fullt klar over og
har også sett oppslaget i Dagsavisen i dag om at slik teknologi sannsynligvis er
like rundt hjørnet – kanskje allerede er der – men problemet er å få det
økonomisk lønnsomt. Men det er seriøse selskaper som faktisk jobber for det, og
som mener at det er mulig å drive kostnadene ned, slik at slike prosjekter kan
bli realiserbare. Det synes jeg at regjering og storing skal ta seg tid til å se
om lar seg gjøre, og selvsagt uten å skulle doble prisene på kraft til
husholdningene, som Carl I. Hagen antydet. Det er ikke Regjeringens politikk.
Presidenten: Øystein Djupedal – til oppfølgingsspørsmål. Øystein Djupedal (SV):
Det vil sikkert glede statsministeren å høre at det i hvert fall er noen her i
stortingssalen som er enig i Regjeringens holdning til spørsmålet om
gasskraftverk, og jeg har ikke tenkt å gi mye ros om det. Allikevel står vi
overfor en betydelig utfordring. Det er klart at hvis vi bygger gasskraftverk,
er Norges mål i Kyoto-avtalen enda lenger borte. Allikevel, uten at vi har bygd
gasskraftverk, ligger vi i dag betydelig over de utslippskrav som Kyoto-avtalen
stiller. Hvis man ser på utslippsprognosene framover, er det all mulig grunn til
å tro at vi i 2008 vil ligge enda mange prosentpoeng over det vi er tillatt
gjennom Kyoto-avtalen. Da er spørsmålet hvordan man allerede i dag kan sørge for
tiltak som gjør at man kan nå den planen som er lagt i Kyoto-avtalen. Og da er
utfordringen til Regjeringen: Hvilke konkrete tiltak annet enn å stoppe
planlagte gasskraftverk er det Regjeringen har tenkt på for at vi faktisk skal
klare å redusere CO2-utslippet? Når det gjelder gasskraftverkene, så vil de stå
for større utslipp enn den totale norske aluminiumsindustri, og det sier jo litt
om hvilket omfang vi snakker om. Men mitt spørsmål er: Hvilke tiltak er det
Bondevik-regjeringen har tenkt å iverksette for å nå Kyotos forpliktelser?
Statsminister Kjell Magne Bondevik: Jeg er selvsagt glad for SVs klare holdning
i gasskraftverksaken. Jeg hadde håpet at andre partier også, som tidligere lå
mer på den linjen, hadde blitt stående der, istedenfor å antyde endring av kurs.
Det er helt riktig som Øystein Djupedal påpeker, at det blir enda vanskeligere
for Norge å nå kravene fra Kyoto-avtalen hvis vi bygger forurensende
gasskraftverk basert på eldre teknologi. Allerede uten slike gasskraftverk må vi
redusere utslippene med – jeg tror det er – rundt 24 pst. i forhold til dagens
nivå for å oppfylle forpliktelsene i Kyoto-avtalen. Skulle vi i tillegg bygge de
to omstridte gasskraftverkene på Vestlandet, ville den prosenten, etter hva vi
vet, øke med 4–5, og det ville gjøre det enda vanskeligere. Derfor synes vi
heller ikke det er fremtidsrettet politikk. Når det gjelder å oppfylle
Kyoto-kravene, har jo Regjeringen allerede lagt fram for Stortinget en del
forslag til tiltak som bringer oss, så vidt jeg husker, ca. halvveis, og vi
jobber videre med (presidenten klubber) ytterligere tiltak – unnskyld, president
– hvor en må bruke både avgifter og andre former for restriksjoner for å få
dette ned. Presidenten: Og her må presidenten bruke klubba. Statsminister Kjell
Magne Bondevik: Det har jeg all forståelse for. Presidenten: Jan Petersen – til
oppfølgingsspørsmål. Jan Petersen (H): Jeg forstår for så vidt godt at
statsministeren argumenterer for det han står for i denne saken, men det er vel
mye som tyder på at han like godt først som sist kan forsone seg med at
flertallet i Stortinget kan komme til å mene noe annet. Mitt spørsmål går på to
ting. Når statsministeren snakker om ny teknologi, hvilke tidsperspektiver har
han da? Faren ved hans standpunkt er jo nettopp at man skyver langt ut i
fremtiden muligheten for å nyttiggjøre seg denne viktige ressursen for Norge.
Det andre spørsmålet jeg vil stille, er: Hvorfor går han så lett forbi det
argumentet som bl.a. Thorbjørn Jagland nevnte, nemlig at vi i dag er avhengig av
import av forurensende kraft fra utlandet – ja, man kan komme i den situasjonen
at vi eksporterer norsk gass til utlandet, for deretter å importere elektrisitet
nettopp lagd på denne gasskraften. Er det faktisk slik at statsministeren unngår
å snakke om de viktige miljøspørsmålene i denne saken? Statsminister Kjell Magne
Bondevik: Når det gjelder tidsperspektivet, er det nok vanskelig for meg å ha
noen klar oppfatning av det, fordi det også er ulike signaler på det fra de
selskap som jobber med saken, og jeg kan ikke på noe faglig grunnlag overprøve
de uttalelsene. Men vi kjenner til at Hydro jobber med et prosjekt, Aker
Maritime gjør det, etter hva jeg nå forstår, i samarbeid med et seriøst
internasjonalt oljeselskap, og vi har det som Carl I. Hagen viste til fra
Dagsavisen i dag. Dette synes jeg er interessante ting, og jeg synes at vi bør
kunne avvente om disse lar seg realisere på et økonomisk forsvarlig grunnlag.
Nei, vi går ikke lett forbi den problematikken som Thorbjørn Jagland og andre
har pekt på når det gjelder import av kraft, som vi i store perioder er avhengig
av, som selvsagt også kan være produsert av sterkt forurensende energikilder.
Men vi tror ikke at en løser problemet med forurensning i andre land ved at vi
selv øker forurensningen hos oss. Vi må i tilfelle da ha på plass kvoteavtaler
internasjonalt som gjør at vi får kontroll med at en eventuell økning hos oss
betyr en reduksjon i andre land, og slike avtaler har vi som kjent ikke på plass
ennå. Presidenten: Da går vi videre til neste hovedspørsmål, fra Carl I. Hagen.
Carl I. Hagen (Frp): Jeg har også et spørsmål til statsministeren, basert på et
oppslag i Dagsavisen i dag. På første side står det: «Asylsøkere velger Norge
foran Sverige.» Og inne i avisen fremkommer det fra avdelingsdirektør Henriette
Munkebye i Utlendingsdirektoratet: «Helt fra 1998 ga Norge signaler om at vi
ønsker å myke opp utlendingspolitikken samtidig som andre europeiske land
strammet inn.» Resultatet er en eksplosjon i antall asylsøkere som kommer til
Norge. I 1997 var det 2 271, og så etter at Regjeringen myket opp, kom det i
1998 8 374, og i 1999 ligger det an til i overkant av 9 000. Tallene er ikke
klare før i neste uke. Vil Regjeringen sitte stille og være vitne til at det nå
kommer rundt 10 000 asylsøkere hvert år i tiden fremover? Hvilke konsekvenser
vil det få for mange områder i det norske samfunnsliv når vi allerede kjenner
problemene med integrering av de innvandrere som allerede er kommet til Norge,
og de voksende konflikter som eksisterer i det norske samfunn? Vil Regjeringen
stilltiende akseptere 10 000 pr. år i tillegg til familiegjenforening og annet?
Statsminister Kjell Magne Bondevik: Det er riktig. Regjeringen er seg absolutt
bekjent av at vi har myket opp flyktning- og asylpolitikken på en del punkter,
og den oppmykingen fikk i hovedsak ganske bred tilslutning her i Stortinget, med
et klart avvik spesielt fra Fremskrittspartiets side. Det er fordi denne
regjeringen ønsker å ta solidaritet og menneskerettigheter på alvor. Selvsagt
vil slike oppmykinger kunne representere et signal til aktuelle grupper om å
søke til Norge for asyl. Det var vi forberedt på, og det bygger vi opp et
apparat for å håndtere. Men det at det kommer flere asylsøkere til Norge, betyr
ikke at alle disse nødvendigvis får asyl. Det avhenger av saksbehandlingen i det
enkelte tilfellet, og derfor synes jeg ikke at å operere med disse tallene her
uten videre er dekkende for situasjonen, fordi vi behandler disse sakene
individuelt. Bortsett fra i noen tilfeller hvor man har hatt mer kollektive
ordninger av spesielle krigsårsaker o.l., så behandles de individuelt og
innvilges selvsagt bare hvis de tilfredsstiller kriteriene i vår
utlendingslovgivning. At andre land fører en mer restriktiv flyktning- og
asylpolitikk , kan ikke vi rå med. Vi føler at vi må føre en politikk som er
human og så vidt mulig rettferdig. Carl I. Hagen (Frp): Hans Emanuelsson i det
svenske Invandrarverket sier: «Vi har en følelse av at Norge har en høyere
profil internasjonalt, og at det derfor er flere som vil til Norge. Det tar
dessuten lengre tid å behandle søknadene i Norge, og da stiger sannsynligheten
for at du får bli i landet». Det stikk motsatte sa altså statsministeren nå, at
man hadde bygd opp et apparat. Meldinger i avisene viser vel nettopp at man ikke
har bygd opp et apparat, og at saksbehandlingstiden er langt lengre enn det som
har vært Stortingets intensjoner. Allikevel ser det ut til at Regjeringen ikke
vil gjøre noen ting for å begrense antallet asylsøknader gjennom en mer
restriktiv politikk. Og når statsministeren henviser til at også andre har fått
kollektivt opphold, så kommer jo det i tillegg, så vidt jeg forstår, til disse
tallene som nå altså er rundt 10 000 pr. år. Hvor høyt skal det årlige tallet på
asylsøkere i tillegg til alle de andre som kommer, være før Regjeringen reagerer
overfor de manges vedkommende som er lykkejegere og ikke flyktninger?
Statsminister Kjell Magne Bondevik: La meg først si at de som måtte være såkalte
lykkejegere, selvsagt ikke får asyl i Norge på et slikt grunnlag. Vi har en
utlendingslov med kriterier for dette, og det er de som tilfredsstiller disse
kriteriene, som får opphold, ikke såkalte lykkejegere – slik at ikke den
misforståelsen skal bli hengende igjen. Det er umulig å operere med bestemte
tall her, fordi det er lovgivningen og skjønn ut fra lovgivningen som avgjør
hvor mange som skal få opphold i Norge, og ikke hvor mange som har søkt. Det
avgjør ikke hvor mange som får opphold. Derfor er det umulig å operere med
bestemte tall. Vi mener at den flyktning- og asylpolitikk som nå føres, er
rimelig, og den har bred tilslutning i Stortinget. Jeg er enig med
representanten Hagen på ett punkt, og det er at saksbehandlingstiden fortsatt er
utilfredsstillende lang i mange tilfeller, så vi er ikke ferdige med å bygge opp
det apparatet og få de ordninger som skal til for å få ned saksbehandlingstiden.
Det jobber vi faktisk også med nå. Vidar Bjørnstad (A): Arbeiderpartiet er enig
i at vi skal ta vårt internasjonale ansvar i forhold til flyktning og
asylsøkere. Og i all hovedsak er vi enig i de retningslinjer som er nedlagt i
Regjeringens flyktning- og asylpolitikk. Men når det gjelder innholdet i den,
vil jeg også gjenta kritikken mot praktiseringen i forhold til både
behandlingstid for asylsøkere, og overgangen til integrering i det norske
samfunn i kommunene, der det er uforholdsmessig og beklagelig lang ventetid, og
der vi har registrert at folk har sittet sju år i mottak før en har fått en
avgjørelse eller er blitt tilbudt opphold i en kommune. Over tid kan vi selvsagt
ikke ha en flyktning- og asylpolitikk som er vesentlig forskjellig fra andre
europeiske land eller våre naboer, men jeg registrerer at UDI sier at i praksis
er ikke forskjellen så stor. Jeg vil spørre statsministeren: Er det viktig her å
ha et nært samarbeid med EU i en slik sammenheng? Og spørsmål nr. 2: Vi ser at
en del kommer ulovlig inn i landet gjennom internasjonal menneskesmugling. Hva
vil Regjeringen bidra med for å hindre slik kriminalitet? Statsminister Kjell
Magne Bondevik: For det første vil jeg si at jeg er glad for at Arbeiderpartiet
bekrefter at de i hovedsak er enig i de retningslinjene som gjelder for vår
flyktning- og asylpolitikk, og det gjør at det er et solid flertall for dem i
Stortinget. Ellers er jeg enig med representanten Bjørnstad i – som jeg også
allerede har sagt et par ganger – at det er uheldig med en så lang
behandlingstid som vi har i flere tilfeller. Det gjør også at integreringen ikke
blir så god som den skulle være. Det er betydelige variasjoner mellom norske
kommuner med hensyn til i hvilken grad de tar imot flyktninger og asylsøkere,
det kan også selvsagt henge sammen med deres økonomi og andre forhold. Men dette
jobber vi nå med, vi er klar over nettopp disse to flaskehalsene, og ønsker å
utbedre tiltakene. Når det gjelder internasjonalt samarbeid, er jeg enig med
representanten Bjørnstad i at det er ønskelig. Det vil Regjeringen absolutt ha,
både med EU og med land som ikke er med i EU. Menneskesmugling tar vi på alvor,
det må bekjempes både ved tiltak ved våre grenser, samarbeidsavtaler med
Schengen-landene, og andre tiltak som kan medvirke til mer effektivitet i så
måte. Presidenten: Vi går videre med neste hovedspørsmål. Jan Petersen (H): Når
det gjelder dagens heteste sak, vil jeg si at jeg tror komite er det egnede
format akkurat for tiden, slik at også jeg vil stille spørsmål om et annet
viktig område. Jeg vil stille statsministeren spørsmål på bakgrunn av den talen
han holdt på NHOs årskonferanse, hvor han drøftet ting av viktighet både for
norsk eierskap og for norske arbeidsplasser. Der var han meget tydelig på at han
nå ønsket å gjøre noe når det gjaldt formuesskatten og investeringsavgiften. Og
jeg vil gjerne spørre statsministeren: Hvilke forslag vil Regjeringen fremme?
Statsminister Kjell Magne Bondevik: La meg for det første si når det gjelder
Telia-Telenor saken, at jeg har forståelse og respekt for at en ønsker å
fortsette behandlingen av den i komite. Det har jeg ikke noe å bemerke til. Når
det gjelder beskatning som er av betydning for vårt næringsliv og dermed for
sysselsettingen, er Regjeringen innstilt på at det bør skje endringer, og at det
bør skje ytterligere bedringer i rammevilkårene for vårt næringsliv. Og i mitt
foredrag på NHO-konferansen pekte jeg spesielt på to forhold. Det ene gjelder
opsjonsbeskatningen, og det andre gjelder formuesbeskatningen. Fra og med 1999
ble opsjonsskattereglene lempet, slik at opsjoner ved beregnet verdi under 600
000 kr ikke ble lønnsbeskattet ved erverv, forutsatt visse vilkår som måtte
oppfylles. Regjeringen vil nå på bakgrunn av erfaringer med gjeldende regler
arbeide for ytterligere lettelser i beskatningen for at næringslivet i større
grad skal kunne bruke denne ordningen for å knytte til seg og holde på særlig
kvalifiserte medarbeidere. Et aktuelt alternativ vil være å endre reglene, slik
at opsjoner i arbeidsforhold først blir skattepliktige som lønn ved realisasjon.
Da vil reglene i tilfelle tilsvare det som gjaldt før 1996. Det er betydelige
svakheter også ved dagens formuesbeskatning ved at ulike formuesobjekt
verdsettes til dels svært forskjellig. Derfor vil vi nå arbeide med spørsmålet
om en mer likeartet verdsetting av formuesobjekt, eller en fjerning av
formuesbeskatningen. Et alternativ som noen land praktiserer, så vidt jeg vet,
er også at en ikke har formuesbeskatning på såkalt arbeidende kapital, altså den
som står i bedriften og jobber der for sysselsetting og vekst, mens de har det
på annen formue, altså – kan vi si – formue mer for private formål. Det er
innenfor disse alternativene Regjeringen nå vil jobbe og komme til Stortinget,
og gjerne i kontakt med partier som er opptatt av det samme, i løpet av
vårsesjonen. Jan Petersen (H): Så vidt jeg husker, brukte statsministeren
formuleringen at han skulle se på disse områdene. Og noen ganger får man
inntrykk av at det er nettopp det man gjør, man sitter og ser, men det blir
liksom ikke noe mer ut av det. Og mitt spørsmål er derfor: Kan vi på disse to
områdene vente substansielle, konkrete, betydelige forslag om endringer?
Statsminister Kjell Magne Bondevik: Så vidt jeg husker mine egne uttalelser, sa
jeg ikke bare se på, men jeg sa også arbeide for endringer i en retning som er
positiv for næringslivet, og dermed for sysselsetting og vekst. Det er vår klare
intensjon. Derfor er også mitt svar på Jan Petersens spørsmål nå: Ja, en kan
vente endringer av substansiell karakter på de områder som vi her har vært inne
på, kanskje også på andre, men det er disse to vi nå særlig har i fokus. Jeg
gjentar også at vi gjerne samarbeider med partier på Stortinget som jeg vet er
opptatt av de samme spørsmål, i forbindelse med fremleggelsen av forslag.
Presidenten: Det blir oppfølgingsspørsmål – Øystein Djupedal. Øystein Djupedal
(SV): I nordisk eller i europeisk sammenheng er ikke beskatningen av norske
bedrifter spesielt hard. Tvert imot vil de fleste undersøkelser vise at
beskatningsnivået i Norge ligger omtrent midt i, kanskje heller i underkant. Og
det betyr at når norsk næringsliv mener at konkurransekraften primært bedres
gjennom endringer i beskatningssystemet, så er det en sannhet med store
modifikasjoner. Men mitt spørsmål til statsministeren er: Hvis man ønsker å
endre opsjonsbeskatningen, hvis man ønsker å endre formuesbeskatningen, og hvis
man ønsker å gi andre lettelser til næringslivet, vil man stå igjen med at
forskjellen mellom beskatning av kapital og inntekt vil øke. I
Voksenåserklæringen er det et uttalt mål at den skal minskes, altså at man skal
få en relativt større grad av likhet i beskatningen av lønnsinntekt og formues-
og kapitalinntekt. Og mitt spørsmål er da: Hvis man ønsker det, vil man gå stikk
i strid med det som er Voksenåserklæringens målsettinger, og hvordan harmonerer
det? Det kunne være min utfordring til statsministeren. Statsminister Kjell
Magne Bondevik: La meg først si at Djupedal har rett i at generelt sett kan en
ikke si at norsk bedriftsbeskatning er spesielt hard i forhold til andre lands,
f.eks. de nordiske. Men det er en del uheldige elementer i bedriftsbeskatningen
som vi ønsker ikke bare å se på, men arbeide for å endre, og jeg har pekt på et
par slike. Når det gjelder forholdet mellom beskatning av kapital og
lønnsinntekter, har jo Regjeringen gjort framstøt for å redusere den
forskjellen. Det har bl.a. blitt avvist av et stortingsflertall. 

Når det gjelder formuesbeskatningen, er det ulike alternativer, som jeg også har
pekt på. Tore Nordtun (A): Nå vil jeg spørre statsministeren om han kan bidra
til å oppklare en del forvirringer. Stortinget har gang på gang bedt om at
Regjeringen må komme med en gjennomgang av formuesbeskatningen, arveavgiften,
investeringsavgiften og opsjonsbeskatningen. Det har et samlet storting bedt om.
Men så svarte finansministeren på et spørsmål fra Børge Brende forrige onsdag at
det som Regjeringen arbeidet med nå, og som ville komme i vårsesjonen, var to
saker, momsreformen og boligtakseringen/boligskatten. Hva kommer Regjeringen med
i vårsesjonen? Statsråd Kjell Magne Bondevik: Ja, vi kommer med de to sakene,
momssaken og boligbeskatningen. Men vi har også varslet at vi utover det
arbeider med ytterligere skattespørsmål, de som også representanten Nordtun
pekte på at Stortinget har bedt Regjeringen komme tilbake med. I tillegg til
opsjonsbeskatningen og formuesbeskatningen, som jeg har vært inne på i svar til
Jan Petersen, arbeides det også med investeringsavgift og arveavgift. Så vi
akter å følge opp det Stortinget her har bedt om, og som vi selv på ulike måter
har varslet. Presidenten: Da går vi videre til neste hovedspørsmål. Presidenten:
Det blir oppfølgingsspørsmål – Carl I. Hagen. Carl I. Hagen (Frp): Jeg merket
meg statsministerens svar om at det var feilopplysninger til Stortinget som var
det alvorlige. I den forbindelse vil jeg gjerne spørre statsministeren om han
også er enig i at det ikke i seg selv er påstander fremført i stortingssalen fra
enkeltrepresentanter som bør være det avgjørende for en statsråds vurdering av
sin posisjon, men at det er påstander som er klarlagt gjennom votering, som er
det alvorlige, og som etter vår parlamentariske skikk og bruk tvinger en
statsråd til å gå av. Hvis det altså blir vedtatt i Stortinget gjennom votering
at et flertall mener statsråden har feilinformert, er det det som medfører at
han har en plikt til å tre av fra sin stilling. Men det er jo forskjell på et
flertall manifestert i vedtak, og enkeltrepresentanters påstander. Statsminister
Kjell Magne Bondevik: Jeg kan i hovedsak si meg enig i representanten Hagens
fremstilling av dette. Det er klart at skulle noe slikt, altså det som går på
direkte feilinformasjon, komme til uttrykk gjennom et flertallsvedtak, så er det
en nokså ikke bare alvorlig, men opplagt situasjon og utgang på det. Hvis den
type påstander fremkommer i uttalelser fra enkeltrepresentanter, vil det en
trekker av konklusjoner på det, måtte gjøres til gjenstand for vurdering og
skjønn av vedkommende statsråd, eventuelt i samråd med sin statsminister. Det
vil det ikke være mulig å gi et eksakt svar på på forhånd, det må vurderes der
og da hvordan slike uttalelser fremkommer, hvor mange som stiller seg bak dem,
osv. Presidenten: Erik Solheim – til oppfølgingsspørsmål. Erik Solheim (SV): Jeg
tror vi alle forstår vanskelighetene med å trekke grensen mellom hva som bør
diskuteres nå, og hva som skal diskuteres senere, men jeg vil likevel forsøke å
ta opp et litt prinsipielt spørsmål med basis i det som ble svart av statsråd
Fjærvoll i går. Hans forsvarslinje var at det ikke var nødvendig å legge fram
det som hadde stått i brevene fra advokatfirmaene, fordi Regjeringen hadde tatt
hensyn til dette i sitt forhandlingsopplegg overfor svenskene og i sin
håndtering av saken. Spørsmålet blir om ikke Regjeringen også er pliktig til å
legge fram for Stortinget informasjon som er av avgjørende betydning for dem som
er i grunnleggende opposisjon til Regjeringens handlemåte. SV var som kjent
skeptisk og kritisk til Regjeringens handlemåte i denne saken helt fra start, og
også til det Regjeringen var pålagt av stortingsflertallet. Har ikke også de
krav på å få informasjon som er av avgjørende betydning, og som kan styrke deres
syn i den debatt som er rundt en så stor og viktig og avgjørende sak?
Statsminister Kjell Magne Bondevik: Jeg er for så vidt enig i det generelle
utsagnet at det bør legges fram informasjon hvis den er av avgjørende betydning
for Stortingets behandling av saken. Vi har altså ikke sett det slik i dette
tilfellet. Det har jo kommet en rekke innspill til departementet både fra
økonomiske, juridiske og andre rådgivere under forhandlingsprosessen. Disse har
departementet fortløpende tatt opp og forsøkt å finne løsninger på, og i dette
tilfellet, hvor det gjaldt stemmerettsregler, fant en altså en løsning på det
gjennom aksjonæravtalen. Derfor fant ikke Regjeringen noen avgjørende grunn til
å fremsende den problematiseringen. Vi har for øvrig kilovis med dokumenter som
også har problematisert andre forhold, men som vi har funnet løsninger på. Men
det vil alltid, som jeg har sagt tidligere, være et skjønnsspørsmål hvor mye
slikt stoff som skal oversendes. At dette hadde hatt noen avgjørende betydning
for SVs standpunkt, har jeg ikke særlig stor tro på, det vil jeg tro hadde vært
det samme uansett, og jeg vet ikke om SV hadde fått flere med seg på sitt
standpunkt om dette hadde fulgt med. Presidenten: Vi går da videre til neste
hovedspørsmål. Øystein Hedstrøm (Frp): Jeg har et spørsmål til
landbruksministeren. Vi vet at Prior (Norske Eggsentraler) for tiden anklages av
konkurrenter for å bruke mafialignende metoder for å sette konkurrentene ut av
spill. I dag er de faktiske forhold at Prior har eksklusive rettigheter gjennom
et markedsreguleringsansvar. Det betyr at dette selskapet i perioder kan sette
sine konkurrenter ut av spill f.eks. ved billigsalg. I dag har vi et system der
alle aktører innenfor kyllingmarkedet, private og samvirket, må betale inn
omsetningsavgift, men når det foretas billigsalg, er det bare Prior som kan
delta med egenprodusert vare, og vi har en tydelig konkurransevridning. Mener
statsråden det er riktig og rettferdig at Prior skal benytte konkurrentenes
omsetningsmidler for å kunne selge sine varer billig? Statsråd Kåre Gjønnes: Når
det gjelder beskyldninger mellom aktører i markedet, private og samvirket som
sådant, synes jeg ikke det er min rolle å gå inn og ta standpunkt til dem, dem
får de framføre på den måten de finner hensiktsmessig på eget grunnlag. Når det
gjelder markedsreguleringsordningene, har det vært en bred tilslutning i
Stortinget til at markedsregulering som sådan er et ansvar næringen selv må ta
innover seg. Dette er et annet system enn det som f.eks. er i EU, der det er
offentlige myndigheter som bevilger midler til markedsreguleringsordninger. I
Norge er det slik at det er produsentene selv som gjennom avgiftsbelegging må
sørge for å finansiere de tiltak som er nødvendig for å finne markedsbalanse.
Dermed vil naturligvis også de som har fått dette ansvaret, samvirkebedriftene,
måtte vurdere ulike tiltak for å nå de mål de er pålagt gjennom det systemet
Norge har valgt. I stortingsmeldingen som Regjeringen har fremmet, som nå ligger
i Stortinget til behandling, bekrefter vi at dette er et system som vi også vil
opprettholde i framtiden, og at markedsreguleringsansvaret og forholdet mellom
tilbud og etterspørsel er et ansvar som næringen selv må ta. Det er naturligvis
viktig at dette utføres på en måte som det offentlige kan akseptere, og det har
vi en overvåking på i enhver sammenheng når de opererer med sine
markedsreguleringstiltak. Øystein Hedstrøm (Frp): Det er riktig som statsråden
sier, at markedsreguleringssystemet er en unik og etter min mening antikvert
ordning for Norge, og i løpet av ett år, for et par år siden, gikk tre private
fjørfeslakterier konkurs, eller de måtte avvikle virksomheten. Det var Rogaland
Fjørfeslakteri, Norsk Fugl og Hedmark Fugl. Så det som skjer i praksis med de
eksklusive rettighetene til markedsregulator, er at de snart har et tilnærmet
monopol på kyllingsektoren i Norge. Hadde vi fått deregulert dette markedet og
fått mer reell konkurranse, ville kanskje vi som konsumenter til og med kunne
kjøpe kyllingen billigere i Norge. Det er kort vei mellom beslutning om
produksjon til produktet er klart for salg, og det burde være mulig å selge
kylling både på Dombås og Dokka og over hele landet uten noen
markedsreguleringsordninger. Vil statsråden ta et initiativ, slik at kylling kan
tas ut av omsetningsloven? Statsråd Kåre Gjønnes: I hvert fall fra mitt ståsted
er jeg ikke i stand til å kunne konstatere at det er
markedsreguleringsordningene som har vært årsak til at enkelte bedrifter har
gått konkurs. Det er mange ting som innvirker på om en bedrift er lønnsom eller
ikke, det ligger i konkurransesystemet som sådant. Jeg vil bare bekrefte at fra
Regjeringens side har vi gitt melding til Stortinget gjennom meldingen, og da
vil naturligvis Stortinget kunne drøfte nettopp de spørsmål som Hedstrøm nå
reiser. Men vår oppfatning, og det som vi da melder til Stortinget, er at vi
ønsker å opprettholde den markedsreguleringsordningen vi i dag har, på den måten
den organiseres. Vi har meldt tilbake at vi vil se litt på sammensetningen av
Omsetningsrådets styre og hvilken vedtaksmyndighet det har, hva det er som skal
behandles i Omsetningsrådets styre, og hva som har en slik politisk karakter at
det bør behandles av departementet. Utover det har ikke Regjeringen gjennom sin
melding foreslått noen endringer. Svein Ludvigsen (H): Jeg har et spørsmål til
landbruksministeren. Regjeringen vedtok 7. januar i år at osteprodusenten
Synnøve Finden og andre heretter bare skal få begrenset melkemengde fra
monopolisten og konkurrenten TINE Norske Meierier. Om det sier
Konkurransetilsynet at Regjeringen dermed hindrer konkurranse i meierisektoren
fordi det favoriserer samvirkebedriften Tine framfor private bedrifter. Taperne
er forbrukerne som må betale høyere pris på ost og andre meieriprodukter, og i
siste instans får bonden dermed også mindre pris for melken sin. Regjeringens
vedtak er heller ikke helt i samsvar med det Stortinget vedtok da man lagde en
ny markedsordning for melk i 1995-1996. Hensikten med den var jo å øke
valgfriheten for forbrukerne og dermed få ned prisene på melkeprodukter i
butikkene. Konkurransetilsynets kritikk av Regjeringen slår fast at forbrukerne
betaler høyere butikkpris enn nødvendig. Og mitt spørsmål til statsråd Gjønnes
er om han erkjenner at vedtaket er i konflikt med forbrukernes interesser og
Stortingets ønske om økt konkurranse? Statsråd Kåre Gjønnes: Regjeringens
behandling gjennom kgl. resolusjon av denne saken har sin bakgrunn i en klage
fra Synnøve Finden på et vedtak som er gjort i Omsetningsrådet. Det er
bakgrunnen for Regjeringens befatning med det. Regjeringens behandling har
resultert i en delvis imøtekommelse av Synnøve Findens anførsler og synspunkter
i forhold til Omsetningsrådets vedtak. Etter at vedtaket er blitt kjent, har
Regjeringen fått kritikk fra TINE Norske Meierier, som mener at den har gått for
langt, og Regjeringen har fått kritikk fra Synnøve Finden, som mener den har
gått for kort. Regjeringens konklusjon bygger på en totalvurdering av de
oppgavene som det offentlige har pålagt TINE Norske Meierier gjennom
markedsregulering, og det ønsket vi har for å skape en mulighet for konkurranse
i markedet, og ut fra det har vi kommet fram til et vedtak som forsøker å ta
høyde for mest mulig imøtekommenhet i forhold til disse to hensyn. Svein
Ludvigsen (H): Jeg kan ikke si meg helt enig med statsråden eller fornøyd med
svaret. Derimot er jeg mer fornøyd med Konkurransetilsynet, som slår fast at
vedtaket som Regjeringen har gjort, er til skade for konkurransen og dermed også
til skade for både forbruker og melkeprodusent, fordi man på den måten for å
forhindre høyere pris på melk faktisk forhindrer økt produksjon av melk. Det er
jo et problem at man har overproduksjon, så dermed burde man også kunne åpne for
økt levering til de private produsentene. Så mitt spørsmål blir da om ikke
statsråden ville se det som en fordel om det forelå en klage til
Konkurransetilsynet, som gjennom sitt vedtak kunne pushe på Regjeringen for å få
den til å åpne for økt leveranse av melk til Synnøve Finden og andre private
produsenter. Statsråd Kåre Gjønnes: Som bakgrunn for Regjeringens konklusjon i
kgl. resolusjon foreligger det naturligvis en bred drøfting av de synspunkter
som Tine har gitt uttrykk for, og for de synspunkter som Synnøve Finden har gitt
uttrykk for. Det har også vært høring med aktørene i departementet. I denne
drøftingen, som naturligvis var åpen, og etter min mening veldig grundig, kom
også Konkurransetilsynet med sine uttalelser i saken. De lå også på bordet da
Regjeringen tok sin beslutning. Jeg vil tro at Konkurransetilsynet ikke
overprøver et politisk fattet vedtak i Regjeringen. De har gitt sitt syn til
kjenne i forbindelse med den behandlingen som Regjeringen har gjort.
Presidenten: Neste hovedspørsmål vil bli stilt av Steinar Bastesen. Presidenten
gjør oppmerksom på at vi er litt på overtid, men med Stortingets tillatelse vil
Presidenten foreslå at hr. Bastesen likevel får stilt sitt spørsmål. – Ingen
innvendinger har fremkommet. Steinar Bastesen (TF): Jeg har et spørsmål til
statsministeren. Stortinget har vedtatt at vi skal ha et multikulturelt samfunn
i dette landet. Vi har fått en god del forskjellige religioner, bl.a. er det
mange muslimer. Koranen sier at en muslimsk kvinne ikke kan gifte seg med en
ikke-muslimsk mann eller en kristen. Det er ikke tilfellet for en mann, for en
mann kan gifte seg med en kristen eller ikke-muslimsk kvinne, for hun blir da
mannens eiendom. Hvis en muslimsk kvinne av kjærlighet tillater seg å forsøke å
gifte seg med en ikke-muslimsk mann, blir hun trakassert, forfulgt, kidnappet,
deportert, ofte til opprinnelseslandet, der hun utsettes for ulykke, dør eller
forsvinner. Dette er dokumentert i TV her i Norge. Ser statsministeren dette som
et fremtidig problem i Norge? Og hvilke tiltak har statsministeren og
Regjeringen tenkt å iverksette for å ivareta et minimum av menneskerettigheter
for disse kvinnene? Statsminister Kjell Magne Bondevik: La meg generelt si at
det er klart at i Norge gjelder norsk lov, som også hviler på
menneskerettighetskonvensjoner som vi har tiltrådt. Derfor aksepterer vi
selvsagt ikke slike tilstander som det representanten Bastesen nå refererte til.
Mennesker som kommer i en slik situasjon, har krav på samfunnets beskyttelse, og
tiltak skal settes inn ut fra loven mot dem som måtte iverksette dem. Det vil
være Regjeringens politikk. Vi skal også ha respekt for andre religioner og
religionsfrihet, og de som frivillig følger de ekteskapsregler som Koranen
foreskriver, har selvsagt fullt krav på respekt for det. Men de som ikke måtte
gjøre det, og som blir utsatt for slike tilstander som Bastesen refererte til,
har selvsagt det norske samfunnet en plikt til å beskytte. Steinar Bastesen
(TF): Jeg har et tilleggsspørsmål. Dette blir ofte framstilt som en kvinnekamp,
men det har ingenting med kvinnekamp å gjøre. Det er spørsmål om religiøs
fundamental fanatisme. Mitt tilleggsspørsmål er: Vi gir i dag tilskudd til
private skoler, bl.a. er det vedtatt at vi skal gi tilskudd til muslimske skoler
der ungene nettopp skal pugge Koranen og lære de skikkene som jeg nå har
referert til. Er det fornuftig bruk av pengene? Og vil det sikre de
menneskerettighetene jeg refererte til i stad? Statsminister Kjell Magne
Bondevik: Etter mitt syn er vår privatskolelovgivning nettopp også et utslag av
respekt for menneskerettigheter, inklusiv foreldreretten. Hvis foreldre ønsker
at barna skal få undervisning i en alternativ skole, enten det er ut fra
pedagogiske kriterier eller livssyn, bør de ha krav på støtte for det. Det har
faktisk med demokrati, frihet og menneskerettigheter å gjøre. Men disse private
skolene, enten det er muslimske eller andre, skal selvsagt også drive sin
virksomhet på basis av norsk lov. Som jeg sa: Mennesker som frivillig følger
Koranens regler på ulike områder, har krav på respekt for det. Men hvis noen
ikke gjør det, og så blir utsatt for ulovlige handlinger, er det altså
samfunnets ansvar å gripe inn og beskytte disse menneskene. Og det vil selvsagt
bli gjort. Presidenten: Den muntlige spørretimen er nå omme, og vi går over til
den ordinære spørretimen. Erklæring fra Regjeringen Statsminister Jens
Stoltenberg: Etter at regjeringen Bondevik valgte å gå av, har Arbeiderpartiet
som den største gruppe i Stortinget påtatt seg regjeringsansvaret.
Budsjettavtalen med sentrumspartiene gir et godt utgangspunkt for samarbeid om
den økonomiske politikken og fordelingspolitikken. Det er bred samling om
hovedlinjene i utenriks- og sikkerhetspolitikken. Regjeringen baserer sin
politikk på Arbeiderpartiets program og inviterer til samarbeid med partiene i
Stortinget. Vi vil fremme våre saker med sikte på å oppnå flertall med partier
som vil bidra til gode og samlende løsninger for landet. Norge er mulighetenes
samfunn. Vi har en befolkning med erfaring og kunnskap. Vi har rike
naturressurser. Vi har et utviklet velferdssamfunn, en mangfoldig
kulturtradisjon, og vi lever i et fredelig hjørne av verden. Dette forplikter
oss, og det inspirerer oss til innsats. Til innsats for å møte: – en global
kunnskapsøkonomi – en utvikling som er bærekraftig for vårt felles miljø – en
verden der så mange utfordringer er felles – ny kunnskap, rent miljø, rettferdig
fordeling og bedre internasjonal styring Det er utfordringen for en hel verden.
Det er utfordringen for Norge. Mulighetenes samfunn er ikke gitt oss. Det er
utviklet gjennom et århundre med visjonære reformer, hardt arbeid og politisk
mot. Drivkraften for dem som bygde det norske velferdssamfunnet, var at de så
mulighetene for arbeid til alle og solidaritet i vårt eget land og i verden.
Denne drivkraften tar vi med oss inn i en ny tid. Gjennom det forrige århundre
var den store politiske utfordringen å løfte flertallet til rettigheter som bare
kom et mindretall til gode. Norge har lyktes med dette. Det store flertall i
vårt land har arbeid, trygghet og velferd. Vår felles oppgave er nå å løfte
mindretallet. Uansett alder, kjønn, tro eller etnisk bakgrunn: Alle har
rettigheter. Alle har plikter. Alle kan bidra. Hver og en av oss skal ha
mulighet – og plikt – til å ta vare på seg og sine, og skal vite at den dagen
man ikke er i stand til det, vil fellesskapet stille opp. Vi skal ha rom for å
utfolde oss, skape og fornye. Vi skal ha gode velferdsordninger som gir
trygghet. Trygge mennesker er skapende mennesker. Trygge mennesker tar lettere
risiko. Det trenger Norge. Vi vil forandre for å fornye og forbedre. Skal vi
lykkes, må landet ha en god økonomi. God økonomi er ikke ensbetydende med store
overskudd. God økonomi er å sikre arbeid til alle og en rettferdig fordeling.
God økonomi er å ta i bruk ressurser i hele landet. Kunnskap er den viktigste av
dem. God økonomi er å sikre at våre bedrifter kan hevde seg minst like godt som
konkurrentene. God økonomi er å ha et nært samarbeid mellom partene i
arbeidslivet, slik at vi kan ha både lav ledighet og lav inflasjon samtidig.
Menneskers arbeid, kunnskap og skaperevne er Norges virkelige nasjonalformue.
Alle skal ha mulighet til arbeid. Det skal lønne seg å arbeide. Det skal være
lystbetont å arbeide. Vårt mål er å få de som i dag er arbeidsløse, i jobb.
Samtidig må Norge møte en ny utfordring: voksende mangel på arbeidskraft.
Allerede i dag er det for få mennesker i pleie- og omsorgsyrkene. Det er stor
etterspørsel etter folk med teknologikunnskaper. Vi vil trenge enda flere
mennesker i disse viktige jobbene. Derfor må vi mobilisere ny arbeidskraft i
alle grupper av befolkningen, også blant innvandrere. Derfor må vi ha et
arbeidsmarked som tiltrekker seg de som kan arbeide. Derfor må vi ha et
arbeidsmarked der færre uføretrygdes og sykmeldes, og der det gjøres plass for
de funksjonshemmede. Derfor må vi ha barnehager og velferdsordninger som gjør
det mulig å kombinere arbeid og familie. I den økonomiske politikken møter vi
store utfordringer. Folketrygdens utgifter vokser klart sterkere enn det som er
veksten i norsk økonomi. Dette vil bli forsterket når antallet
alderspensjonister øker kraftig om noen år. Vi står overfor en sterk vekst i
offentlige utgifter også på andre viktige områder. Dette vil kreve sterk vilje
til å prioritere. Kommunenes inntekter skal økes. Men penger til viktige formål
kan ikke bare komme gjennom økte offentlige bevilgninger. Vi vil stille krav til
riktig organisering og riktig bruk av pengene. Vi må tenke nytt og se om vi kan
bruke ressursene våre på en bedre måte, særlig for å åpne for satsing på områder
som trenger nye løft: gjennomføring av eldreplanen, satsing på utdanning og
forskning, satsing på helse og satsing på internasjonal solidaritet. Regjeringen
vil føre en framtidsrettet næringspolitikk og knytte den nærmere til IT- og
forskningspolitikken. Framtidas bedrifter kan være der vi minst venter dem. Men
kompetanse vil med sikkerhet stå i sentrum. Kunnskap og ideer vil være vår
viktigste kapital. Derfor er utdanning så viktig og forskning så avgjørende.
Derfor må vi gjennomføre en etter- og videreutdanningsreform. Regjeringen vil
foreslå å innføre en rett for voksne som ønsker å ta videregående opplæring, og
som ikke har fullført en slik opplæring tidligere. Norge skal ligge i forkant i
bruken av elektronisk handel. E-handel bidrar til lavere priser på varer og
tjenester i både privat og offentlig sektor. Vi vil at ny teknologi skal komme
alle innbyggere til gode. Bedrifter og befolkning i alle deler av landet må få
tilgang til bredbånd og de nye kommunikasjonskanalene. Her ligger nye, spennende
muligheter i distriktspolitikken. Offentlige og private krefter må mobiliseres.
By og distrikt er gjensidig avhengig av hverandre. Regjeringen vil føre en
aktivt distriktspolitikk. Vi vil dempe presset på byene og bedre ungdoms
mulighet til å skaffe seg egen bolig. Vi vil utvikle de enkelte regioners
muligheter til hele landets beste: – et moderne landbruk som leverer rimelige
matvarer med høy kvalitet, og som preger det norske kulturlandskapet – en
moderne fiskerinæring som forvalter havets ressurser, og der vi er pionerer
innen havbruk og oppdrett – en kreativ og nyskapende tjenestesektor – økt
bearbeiding av metaller, skogen og energiressursene våre Vi vil satse aktivt på
utviklingen av bioteknologi. Norge skal ikke stille seg utenfor den nye
teknologiske revolusjonen. Regjeringen vil vurdere EUs patentdirektiv på denne
bakgrunn. Regjeringen vil arbeide for reformer i skattepolitikken. Det vi
betaler i skatt, finansierer det vi tar ut i velferd og fellesgoder. Derfor
trenger fellesskapet et solid inntektsgrunnlag. Målet er lave satser, bredere
skattegrunnlag, enklere regler og færre smutthull. Skatteendringer skal bidra
til rettferdig fordeling, nyskaping og til at flere velger å jobbe. Regjeringen
vil fremme forslag om å modernisere momssystemet slik at varer og tjenester i
prinsippet behandles likt. Dette er det bred politisk enighet om. Norge skal
være et foregangsland i miljøpolitikken. Regjeringen vil følge opp den brede
enigheten om hovedlinjene i miljø- og energipolitikken og vil i tråd med dette
satse på fornybare energikilder og energisparing. I år med normal nedbør må
energinasjonen Norge nå kjøpe elektrisk kraft fra andre land, og importbehovet
øker. Vår import fører til økte utslipp i våre naboland. I det norske
miljøregnskapet er importert kraft uten miljøkostnader. For verdens miljø er det
annerledes. Regjeringen vil videreføre arbeidet med å åpne for at Norge i
framtiden kan dekke noe av sitt kraftbehov ved å produsere strøm av norsk gass.
Bruk av naturgass i Norge skal skje innenfor rammen av våre internasjonale
miljøforpliktelser. Norge skal anvende best tilgjengelig teknologi og hele tiden
bidra til å utvikle enda mer miljøvennlige løsninger. Regjeringen vil ta
initiativ til et felles program mellom myndigheter og bedrifter for å utvikle
framtidens renseteknologi for klimagassen CO2. Kyoto-avtalen er et gjennombrudd
for en ny generasjon miljøavtaler der land går sammen om å få ned utslippene.
Norge vil være pådriver for en videreutvikling av dette avtaleverket. Vi går inn
for deltakelse i Verdensbankens karbonfond, som skal bidra til å finansiere
utslippsreduksjoner og lage et globalt system for handel med utslippskvoter.
Kvotehandel og felles gjennomføring vil få utslippene raskere ned, og vil bidra
til overføring av teknologi og kapital fra rike til fattige land. For å sikre
velferden må offentlig sektor styrkes. Derfor må den fornyes. Offentlig sektor
skal tjene alle, men den kan ikke gjøre alt. Regjeringen vil fornye og styrke
offentlig sektor i nær dialog med brukerne, lokale folkevalgte og i samarbeid
med de ansatte og deres organisasjoner. Vi inviterer til bred diskusjon om de
løsninger som gir oss best produksjon og rettferdig fordeling av velferdsgoder.
Det offentlige leverer hoveddelen av velferdstjenestene, private og frivillige
organisasjoner har også en rolle å spille. Står vi fast på gamle løsninger som
ikke virker, da svekker vi tilliten til fellesskapsløsningene, da svekker vi
velferden og øker ulikhetene. Det taper vi alle på. Folk ønsker valgfrihet, og
folk forventer seg mye av offentlige tjenester. Det offentlig sektor gjør, må
den gjøre så godt at folk både velger og stoler på de offentlige løsningene.
Gode løsninger: En kvalitetsskole for alle, og et helsevesen med kapasitet som
er der når vi trenger det. Fornyelse krever nytenkning. Regjeringen går nå i
gang med å vurdere arbeidsdelingen mellom forvaltningsnivåene: stat,
fylkeskommuner og kommuner. På mange områder er det overlappende ansvarsforhold.
Det må vi rydde opp i. Dobbelt byråkrati gir ikke dobbel velferd. Sterk statlig
styring er ingen automatisk garanti for likeverdige tilbud. Detaljstyringen må
reduseres. Det administrative apparatet i forvaltningen må forenkles – mer
tjenesteproduksjon og mindre administrasjon. Utvalget som har fått i oppgave å
utrede ansvarsfordelingen mellom forvaltningsnivåene, avgir innstilling til
sommeren. Regjeringen vil komme tilbake til Stortinget med konkrete forslag. Den
norske stat er en betydelig eier. God forvaltning av fellesskapets eiendom
krever at staten også er en god eier. Staten har en rolle både som eier og
regulerende myndighet. Regjeringen vil gå gjennom organiseringen av det statlige
eierskapet for å finne de ordninger som sikrer oss best resultater og ryddige
ansvarsforhold. Skal vi ligge teknologisk i front innen informasjons- og
kommunikasjonsteknologien, trenger Telenor ny kapital og nye impulser. Privat
kapital og kompetanse bør også bidra. Derfor vil Regjeringen foreslå at Telenor
blir et børsnotert selskap. Regjeringen vil også fremme forslag om den
framtidige forvaltning av statens direkte eierandeler i oljesektoren og
organiseringen av eierskapet i Statoil. Vi inviterer til bredt samarbeid om
samlende og langsiktige løsninger. I det internasjonale arbeidet må vi gripe nye
muligheter for å skape en bedre og tryggere verden. Vi møter økende
globalisering, raske teknologiske gjennombrudd og store endringer i
verdensøkonomien. Vi møter fattigdom, miljøtrusler, flyktninger og
sykdomsepidemier. På ett tiår er fokus dreid bort fra den kalde krigens
terrorbalanse til det globale samfunns felles sikkerhetsbehov. De globale
utfordringene gjør det nødvendig å reformere og styrke FN. Regjeringen vil
arbeide for å sikre Norge en plass i FNs sikkerhetsråd for perioden 2001–2002.
Vi vil vektlegge arbeidet for menneskerettigheter, demokrati og internasjonal
mobilisering mot korrupsjon og kriminalitet. Regjeringen vil fortsette Norges
engasjement for fred og forsoning, bl.a. i Midtøsten. Europas framtid er også
Norges framtid. Regjeringen vil føre en utenrikspolitikk som sterkere fremmer
norske interesser i det nye Europa. Vi har også et ansvar for fred og samarbeid
i vår verdensdel. Det europeiske samarbeidet står foran store endringer. De nye
demokratiene søker mot EU. Vi må være forberedt på at våre nordiske naboland
innfører den felles europeiske mynt, euro. Dette er nye utfordringer for Norge.
Regjeringen tar utgangspunkt i resultatet av folkeavstemningen om medlemskap i
EU i 1994, og vil bygge videre på det samarbeidsgrunnlag som er utviklet gjennom
EØS-avtalen og andre ordninger. Vi vil gi Stortinget en bred gjennomgang av
utfordringer og muligheter i forholdet til Europa i en stortingsmelding om
Europa-politikken. Vi trenger et forpliktende og forutsigbart regelverk for
verdenshandelen. Vi ønsker å bidra til å komme raskt i gang med en ny runde
forhandlinger innen Verdens Handelsorganisasjon. Regjeringen vil ha et forsvar
tilpasset Norges sikkerhetsbehov. Norge vil spille en aktiv rolle i
Organisasjonen for sikkerhet og samarbeid i Europa. Vi vil ta vårt ansvar i den
videre utvikling av NATO og det europeiske sikkerhetspolitiske samarbeidet. Vi
vil bygge videre på våre nære historiske bånd til USA. De nordiske land står
Norge nærmest. Russland er en del av Europa og Norges nabo. Vi vil utvikle et
godt og langsiktig naboforhold til Russland, særlig med sikte på forsvarlig
miljø- og ressursforvaltning i nordområdene. Flertallet i Norge lever i velferd
og trygghet – det gjør ikke flertallet i verden. I dag lever halvparten av
jordas befolkning i fattigdom. Det er en skam. Verden kan bekjempe fattigdom,
virkemidlene finnes – det kreves politisk vilje til å ta dem i bruk. Regjeringen
vil styrke det norske bidraget. Vi ønsker en aktiv rolle for frivillige
organisasjoner og næringslivet. Regjeringen vil bruke våre bistandsmidler til
målrettede tiltak mot fattigdom. Sykdom fører til fattigdom, og fattigdom fører
til mer sykdom. Vi må og kan bryte denne spiralen. I år dør tre millioner av
verdens barn av sykdommer som norske barn vaksineres mot – det er seks barn
hvert minutt. Dette kan vi gjøre noe med. Vi vil være med på å sikre vaksiner
til alle barn i hele verden. Regjeringen vil fremme forslag om at Norge støtter
og leder an i det globale vaksineinitiativet som ledes av Verdensbanken, UNICEF,
Verdens Helseorganisasjon og private givere. Vi vil at barn og unge skal se
framover og vite: Dette er vårt samfunn, et samfunn for alle, et samfunn som vi
vil ta ansvar for. Ikke alle kan si det i dag. Vi har et felles ansvar for å
forebygge ensomhet, bekjempe mobbing og hjelpe mennesker – unge og eldre – som
har psykiske problemer. Vårt samfunn skal være preget av økt toleranse og økt
respekt. Vi skal ha respekt for andres mening, legning, kultur og tradisjon. Vi
skal ha toleranse for flertallets ønsker og mindretallets behov. Vi skal ikke ha
toleranse for kriminalitet, narkopushere og de som aktivt sprer fremmedfrykt.
Toleranse og respekt for mangfold sier noe viktig om vår kvalitet som samfunn og
fellesskap. Kulturpolitikken skal være inkluderende og fremme mangfold i Norge.
Kultur og idrett er en viktig del av vårt arbeid for å fremme kreativitet og
skaperevne. Litteratur, teater, kino, bilder, musikk og dans – nye og gamle
uttrykksformer: Kulturen skal utfordre og gjøre våre liv rikere. Regjeringen er
folkets tjenere. Vi går til vår oppgave med ydmykhet og optimisme. Norge er
mulighetenes samfunn. Erklæring fra Regjeringen Statsminister Kjell Magne
Bondevik: Etter årets stortingsvalg har partier som til sammen utgjør et
flertall i Stortinget, bekreftet at de ønsker et regjeringsskifte. En
samarbeidsregjering med basis i Høyre, Kristelig Folkeparti og Venstre har på
denne bakgrunn påtatt seg regjeringsansvaret. Regjeringen går til gjerningen med
dyp respekt for oppgaven og de mennesker vi er satt til å tjene. Regjeringens
virke skal være til gagn for hele landet. Samarbeidsregjeringen har sin
verdiforankring i rettsstatens og demokratiets prinsipper og den kristne og
humanistiske kulturarv. Regjeringen vil føre en politikk bygd på: - respekt for
menneskelivet og menneskeverdet - personlig ansvar - frihet for enkeltmennesket
- vern om familiene - forvalteransvaret - nestekjærlighet og omsorg for
svaktstilte For et godt samfunn er dette umistelige verdier. Mange opplever nå
at de trues. Terrorangrepene på USA angår oss alle. De er et anslag mot
grunnleggende verdier i det demokratiske samfunn - åpenhet, frihet og trygghet.
Terroristenes mål er å skape rådvillhet og splittelse, frykt og utrygghet. Men
de må ikke få lykkes! I stedet for rådvillhet skal vi vise besluttsomhet og
utholdenhet. I stedet for splittelse skal vi vise fasthet og samhold. I stedet
for fremmedfrykt og utrygghet mellom mennesker skal vi bygge ny tillit og
forståelse. Samarbeidsregjeringen ønsker å være en regjering for alle landets
innbyggere, uansett tro, hudfarge, seksuell legning og etnisk bakgrunn. Samene
er et urfolk i Norge. Regjeringen ser det som viktig at deres livsform, kultur
og verdier kan bevares og videreutvikles. Samarbeidsregjeringens politikk vil
bygge på Semerklæringen av 8. oktober. Regjeringen vil invitere alle partier i
Stortinget til et konstruktivt samarbeid. Den parlamentariske situasjonen
understreker behovet for dette. Regjeringen ønsker å søke løsninger som samler
bred støtte til de bærende hovedlinjer i norsk politikk. Det gjelder ikke minst
i utenriks- og sikkerhetspolitikken. Men også innad i det norske samfunn er det
viktig med stabilitet, langsiktighet og forutsigbare rammebetingelser. Norge har
store muligheter. Skal vi gripe dem, trengs det vilje til politisk fornyelse. På
viktige områder vil Regjeringen legge opp en ny politisk kurs. Løsningene skal
finnes i respekt for både de grunnleggende fellesskapsverdiene og
frihetsverdiene. Regjeringen vil styrke fellesskapsverdiene og samfunnsansvaret.
- Vi vil styrke vår internasjonale solidaritet med dem som er fattige, forfulgte
og lider nød. - Vi vil fornye vårt forsvar og øke beredskapen mot nye
samfunnstrusler. - Vi vil videreutvikle velferdsordningene og bekjempe
fattigdomsproblemene i Norge. - Vi vil modernisere offentlig sektor til beste
for brukerne og næringslivet. - Vi vil bygge ut eldreomsorgen, forbedre
helsetjenestene og satse forebyggende. - Vi vil skape mer bærekraftige løsninger
i forhold til miljø- og klimautfordringene. Regjeringen vil fremme
frihetsverdiene og det personlige ansvar. - Vi vil skape «et enklere Norge». -
Vi vil redusere skatte- og avgiftsnivået betydelig gjennom stortingsperioden. -
Vi vil utvide valgfriheten for barnefamiliene ved å satse på full
barnehagedekning og kontantstøtte. - Vi vil gi bedre muligheter for de
frivillige organisasjonene. - Vi vil satse på kunnskap som en viktig
forutsetning for verdiskapning og velferd, og for enkeltmenneskers evne til selv
å ta ansvar. Regjeringen vil forankre utenrikspolitikken i FN og i det
atlantiske fellesskapet. Det skal føres en aktiv Europapolitikk. Regjeringen
legger til grunn at Norges tilknytning til EU bygger på EØS-avtalen og andre
samarbeidsavtaler med EU. Det legges stor vekt på å utvikle samarbeidet med
landene i vårt nærområde. Norsk forsvar og sikkerhet skal være fast forankret i
NATO. Omleggingen av Forsvaret vil bli gjennomført med nødvendig finansiering.
Regjeringen vil arbeide målrettet for å redusere samfunnets sårbarhet, bl.a. i
forhold til terroraksjoner. Mens verdens rike land er blitt rikere, har kløften
til de fattigste økt. Regjeringen vil at Norge skal stå i front i det
internasjonale samarbeid for utvikling, gjeldslette og menneskerettigheter.
Utviklingsbistanden skal effektiviseres og gradvis økes til 1 pst. av brutto
nasjonalinntekt innen 2005. Utviklingsland skal få bedre markedsadgang.
Regjeringen vil styrke asylinstituttet og sikre at praksis er i samsvar med
internasjonale menneskerettighetsforpliktelser. Også i Norge har avstanden
mellom de rikeste og de fattigste økt det siste tiåret. Regjeringen vil legge
fram en tiltaksplan med målrettede tiltak for å hjelpe mennesker ut av
fattigdom. Tiltakene vil omfatte både økonomi, bolig og stimulans til arbeid
framfor passiv mottakelse av stønader. Det er ikke minst viktig å bedre
levekårene for fattige barnefamilier. I familien legges grunnlaget for barns
trygghet og personlighetsutvikling. Regjeringen vil bygge familiepolitikken på
at foreldrene har hovedansvaret for sine barn. Foreldrenes frihet til bedre å
tilpasse sin tid til barnas behov må sikres. Målet er klart: Alle barn skal ha
gode oppvekstvilkår. Regjeringen vil arbeide for full barnehagedekning. Både
offentlige og private barnehageplasser skal bli billigere. Alle offentlige
tilskudd til barnehagene vil bli samlet i ett direkte tilskudd til den enkelte
barnehage. Regjeringen vil videreføre kontantstøtten og etter hvert øke beløpet.
Samarbeidsregjeringen vil legge om Husbanken for bedre å rette låneordningene
inn mot dem som kjøper bolig for første gang. Forbrukernes rettigheter vil bli
beskyttet, og Regjeringen vil holde en restriktiv linje når det gjelder reklame
rettet mot barn. Kvinner og menn skal ha like rettigheter. Det offentlige må gå
foran for å sikre reell likestilling. Det er Regjeringens mål at Norge skal bli
en nasjon som ligger i teten internasjonalt når det gjelder ny teknologi,
kompetanse og kunnskap. Norge er rikt på naturressurser. Befolkningens verdier
og holdninger, deres kunnskap og kompetanse, er likevel den største ressurs
Norge har i møte med framtiden. Regjeringen vil derfor øke satsingen på
utdanning og kompetanse. Skolen skal formidle kulturarv, allmenndannelse,
verdier og kunnskap. Den skal hjelpe barn til mestring, utfoldelse og sosial
utvikling. Regjeringen vil ruste opp den offentlige skolen både når det gjelder
undervisning, materiell og lokaler. Det skal legges spesiell vekt på å styrke
elevenes ferdigheter i lesing, skriving og regning. IKT-satsingen videreføres.
Staten skal bidra med et omfattende låneprogram for å sikre gode og egnede
skolebygg. Lærere og skoleledere skal sikres konkurransedyktig lønn og
lærerutdanningen styrkes. Regjeringen vil forbedre privatskoleloven. Kriteriene
for godkjenning skal forenkles og skolenes økonomiske driftsgrunnlag styrkes.
Samarbeidsregjeringen vil gradvis øke norsk forskningsinnsats til minst
gjennomsnittlig OECD-nivå innen 2005. En vesentlig del av opptrappingen skal gå
til grunnforskning. Det vil bli innført skatteincentiver for bedriftenes
forsknings- og utviklingsvirksomhet. Samarbeidsregjeringen har som mål et
likeverdig tilbud av helsetjenester, uavhengig av bosted og økonomi. Regjeringen
vil følge opp sykehusreformen. Det frie sykehusvalg og den innsatsstyrte
finansiering av sykehus skal utvides til også å omfatte private sykehus som har
avtale med regionale helseforetak. Opptrappingsplanene innen psykiatri,
kreftomsorg og utstyr i sykehusene skal bli gjennomført. Det vil bli satset på
forebyggende helsearbeid. Livshjelp til alvorlig syke og døende skal styrkes.
Alt menneskelig liv har samme menneskeverd. Sortering av menneskelig liv skal
ikke forekomme. Regjeringen vil legge føre var-prinsippet til grunn før ny gen-
og bioteknologi tillates brukt. Regjeringen vil bedre livssituasjonen for
mennesker med fysiske eller psykiske funksjonshemninger, slik at de kan få en
livssituasjon som er likeverdig med funksjonsfriske. Regjeringen vil styrke
behandlingstilbudet for rusmisbrukere. De offentlige velferdsordningene er
avhengig av kommuneøkonomien. Tusenvis av kandidater å velge mellom i Tunisia
Valgkampen i gang: En tunisier henger opp valgplakater i hovedstaden.
Startskuddet for valgkampen gikk i helgen, og tunisierne har flere tusen
kandidater å velge mellom. Foto: Reuters/Scanpix (© NTB) Tusenvis av kandidater
å velge mellom i Tunisia Ni måneder etter at den arabiske våren startet i
Tunisia, forsøker tunisiske velgere å finne fram i et nytt og ukjent politisk
landskap. Tunisiernes såkalte sjasminrevolusjon tvang tidligere president Zine
al-Abidine Ben Ali til å gå av i januar. Det ble starten på den arabiske våren,
med folkeopprør i flere arabiske land. Tunisia er det første av disse landene
som skal avholde valg etter regimeskiftet, og i helgen gikk startskuddet for
valgkampen. Men utvalget av kandidater og partier er enormt, og mange er usikre
på hvem de skal støtte på valgdagen 23. oktober. - Den største utfordringen blir
å velge mellom elleve partier og en lang liste med uavhengige kandidater. Det er
over 10.000 kandidater, og det blir vanskelig for småpartiene og de uavhengige å
hevde seg, sier jussprofessor Neila Chaabane ved Universitetet i Kartago til
NTB. Ut fra de mange og lange listene skal velgerne peke ut 218 politikere til
en grunnlovgivende forsamling som skal lage et forslag til ny grunnlov. - Det er
mange farger og en rekke programmer og slagord, sier Khaled Okbi til Reuters
mens han leser partiprogrammer som er hengt opp rundt om i hovedstaden Tunis. -
Vi har fremdeles tid til å bestemme oss, selv om det ikke virker så lett,
fortsetter han. Enkelte opposisjonelle har fryktet at overgangsregjeringen skal
gå tilbake på sitt løfte om å lede Tunisa mot demokrati. Da valget som skulle
vært i juli, ble utsatt til oktober, brøt det ut nye uroligheter. - Det pågår nå
en debatt om forsamlingen bare skal være grunnlovgivende, eller om den også skal
ha en parlamentarisk rolle. Regjeringen som sitter nå, er bare midlertidig.
Spørsmålet er om den vil trekke seg tilbake etter valget eller ikke, sier
Chaabane. Den tunisiske jussprofessoren er Norge i forbindelse med Oslo
Governance Forum, hvor deltakere fra over 70 land blant annet diskuterer
demokratiseringsprosessen i den arabiske verden. Konferansen er et samarbeid
mellom FN og en rekke andre organisasjoner. Siden Ben Ali forlot makten og
Tunisia i januar, har det vært streiker og demonstrasjoner med jevne mellomrom.
Mange er også urolige i forkant av det kommende valget. - Vi håper at vi kommer
trygt i havn den 23. oktober. Men det er en vanskelig tid, de fleste tunisiere
frykter hva som vil skje i ukene fram mot valgdagen. De frykter at det skal
oppstå bråk og uro, forteller Chaabane. Det islamistiske partiet Ennahda
(renessanse) er ventet gjøre et godt valg. Ennahda var forbudt som politisk
bevegelse under president Ben Alis styre, men er likevel det eldste og best
organiserte partiet sammenlignet med andre partier. - Ifølge meningsmålinger vil
Ennahda få mellom 55 og 70 plasser i forsamlingen og får dermed ikke flertall.
Men det kommer til å bli den best organiserte gruppen i forsamlingen og vil
trolig få en sterk stemme i beslutningsprosessen, sier Chaabane. Også Det
progressive demokratiske parti og Kongressen for republikk er ventet å gjøre et
godt valg, ifølge Reuters. Aktivister som har bidratt til å utløse revolusjonene
i Nord-Afrika, er blitt nevnt som mulige vinnere av Nobels fredspris i år. Blant
dem som er trukket fram som aktuelle kandidater, er den tunisiske bloggeren Lina
Ben Mhenni. - Det hadde vært bra, men jeg har ingen bestemt mening om det, sier
Chaabane om mulighetene for en fredspris til Tunisia eller andre land berørt av
den arabiske våren. Sextape med avdød raplegende lekket på nett (VG Nett) Det er
verdens største kjendisnettsted TMZ.com , som mandag melder om videoen, som for
tiden verserer i diverse redaksjoner i USA. TMZ skriver at de har fått se
opptakene og beskriver seansen på følgende måte: Det hele begynner med klipp av
rapperen syngende og dansende rundt en gjeng groupies. Etter hvert drar Tupac en
av kvinnene til seg. Kort tid etterpå begynner hun å utføre oralsex på rapperen,
som skal ha en cocktail i den ene hånden og en joint i den andre. Filmen skal
være tatt opp på en privat fest i 1991, ifølge TMZ. Og mens de seksuelle
handlingene blir utført, kommer rapkollega Money B bortom for å hilse på
rapperen. Vedkommende som eier filmen har ifølge TMZ.com planer om å gi den ut.
Den enormt innflytelsesrike rapperen ble skutt og drept 25 år gammel, 13.
september 1996 i en "drive-by-shooting" i Las Vegas. Ingen er dømt for drapet.
Flere nyheter på Rampelys-forsiden! Tupac er fortsatt blant tidenes mestselgende
rapartister, samtidig som han medvirket i flere filmer. Hellas' regjering lar
30.000 statsansatte gå Omstridt vedtak: Hellas' statsminister Giorgos Papandreou
er hardt presset. Regjeringen vedtok søndag en svært omstridt plan om å kvitte
seg med 30.000 statsansatte, samtidig som budsjettforslaget for neste år viser
vekst på minus 5,5 prosent og større underskudd en ventet. Foto: Reuters (©NTB)
Hellas' regjering lar 30.000 statsansatte gå Den greske regjeringen vedtok
søndag masseoppsigelser og skatteøkninger, men kommer ikke til å klare kravene
til reduksjon i budsjettunderskuddet i år, eller neste år. Økte skatter, lavere
lønninger og en konkret plan for å redusere antallet ansatte i offentlig sektor
med en femdel innen 2015. Dette var blant tiltakene som lå på bordet da den
greske regjeringen møttes søndag ettermiddag. Spørsmålet er om innstrammingene
er strenge nok til at EU, Det internasjonale pengefondet (IMF) og Den europeiske
sentralbanken gir klarsignal til at Hellas får den neste utbetalingen på 8
milliarder euro fra redningspakken landet ble innvilget i sommer. Vedtaket om å
gi 30.000 offentlig ansatte ett år til å finne en annen jobb før de blir sagt
opp, med 60 prosent av lønna i mellomtiden, svir for dem som rammes. Men det
forhindrer ikke at Hellas i øyeblikket er på stø kurs mot å bomme på økonomiske
målsettinger som ble satt for bare to måneder siden. Ifølge lekkasjer fra
regjeringsmøtet søndag ligger det offentlige underskuddet an til å bli 8,5
prosent av BNP i år, altså langt over målet på 7,6 prosent som ble satt i juli.
Heller ikke neste år kommer landet til å klare målet, tror regjeringen. Veksten
står det også dårlig til med. Hellas er i resesjon, og brutto nasjonalprodukt
kommer trolig til å krympe med 5,5 prosent i år. Tilbakegangen vil fortsette med
opp til 2,5 prosent neste år, heter det i budsjettforslaget som skal sendes til
parlamentet mandag. De ferske vekstanslagene er i tråd med det som IMF har
spådd. Men kontrasten er skarp til tallmaterialet som for to måneder siden ble
brukt for å kalkulere den internasjonale redningspakken på 109 milliarder euro.
Da trodde Hellas på 0,6 prosents vekst neste år. Inspektørene fra EU, IMF og ECB
har de siste dagene finlest det greske budsjettet og regjeringens reformplan.
Etter all sannsynlighet kommer den såkalte troikaen til å si ja til utbetalingen
på 8 milliarder. Uten pengene vil Hellas allerede om få uker kunne stå med tom
statskasse, noe som vil trekke de andre 16 eurolandene dypere inn i krise.
Spenningen er derfor heller knyttet til hva troikaen og Hellas' internasjonale
hjelpere mener om de dystre utsiktene for de neste årene. Lav vekst fram til
2014 kan bety at europeiske banker som allerede har gått med på tap i forsøket
på å redde Hellas, kan bli tvunget til enda større offer. Slik snudde Odd
trenden Men eliteseriens formlag tviler på medalje Tok grep: Odd-trener
Dag-Eilev Fagermo kan glise etter å ha snudd den dårlige trenden fra tidligere i
sesongen. Odd Grenland raser oppover tabellen, men Fagermo tror det blir for
vanskelig å vinne medalje. Foto: Trond Reidar Teigen, Scanpix (VG Nett) - Det er
rett og slett solid. Vi er i en flytsone som ingen ende vil ta, sier Odds
kaptein Morten Fevang til VG Nett etter gårsdagens seier mot Strømsgodset. I går
vant Odd sin femte strake kamp. Laget fra Skien har sju seirer på de ni siste
kampene. Bare Vålerenga (1-1) og Rosenborg (0-7-tap) har klart å ta poeng fra
Odd de to siste månedene. - Det er små grep som har blitt tatt og som har gitt
oss trygghet og balanse i forsvarsspillet. I vår og sommer slet vi med balansen
i laget, dermed ble vi til tider kontret i senk. Det har vi fått rettet på og nå
slipper vi motstanderen til få målsjanser, forklarte Fevang. - For det første
var vi for dårlige til å forsvare oss, men heller ikke offensivt var vi gode
nok, og jeg liker å spille underholdende fotball. For det andre så har Torgeir
Børven og Fredrik Semb Berge slitt med skader, men nå er de tilbake og de to er
viktige for oss, sa Odd-trener Dag-Eilev Fagermo til VG Nett. Semb Berge spilte
bare én kamp i vårsesongen og var først tilbake på banen i slutten av juli. Mot
Strømsgodset var den talentfulle stopperen en bauta, og ble fortjent kåret til
banens beste av hjemmelagets supportere. På topp sørget Børven for kampens
eneste scoring midtveis ut i 2. omgang. Kontraster: Her jubler Odd-spillerne
etter Torgeir Børvens matchvinnende scoring mot Strømsgodset i går. Odd Grenland
har ikke vært til å kjenne igjen i høst, og har nå vunnet fem strake kamper.
Foto: Trond Reidar Teigen, Scanpix - Dersom vi hadde hatt de to skadefrie hele
sesongen, så tror jeg vi hadde hatt fem-seks poeng mer enn vi har nå, fortsatte
Fagermo. For bare noen få uker siden var Odd Grenland nærmere bunnen av tabellen
enn de var toppen. Etter gårsdagens seier er laget nå nummer seks. Bare fire
poeng skiller opp til Rosenborg og Tromsø som er henholdsvis nummer to og tre på
tabellen. Men til tross for at laget er i fantastisk form og at medalje er innen
rekkevidde, tviler Odd-leiren på at det blir medalje i år. - Jeg hadde aldri
trodd at vi skulle befinne oss i den posisjonen vi gjør nå i sommer, da trodde
jeg det kom til å bli nedrykksstrid på oss. Men jeg tror det blir for tøft å ta
medalje i år, sa Morten Fevang. - Jeg tror vi måtte ha tatt fire-fem poeng mer i
vår for at vi skulle hatt sjans på å ta medalje. Rosenborg, Tromsø og Vålerenga
er for solide til at jeg tror de taper så mange poeng i innspurten at vi kan
stjele en medalje fra en av dem, avsluttet sjefen Fagermo. Første PGA-triumf for
Na (© NTB) PGA-triumf for Na Kevin Na (28) sikret seg sin første seier på
PGA-touren i golf søndag etter en sterk sisterunde. Jada, Na! Kevin Na kunne
fornøyd kysse trofeet etter triumfen. Foto: AFP Amerikaneren, som er født i
Sør-Korea, avsluttet med en 65-runde. Totalt var Na 23 slag under par, og han
vant med to slags margin til Nick Watney. Etter åtte år og 211 turneringer på
PGA-touren kunne han endelig juble for en seier. Foran sisterunden delte han
ledelsen med Watney. - Jeg hadde mareritt om å ende på annenplass. Folk har hatt
mer tro på meg enn jeg har hatt selv, sa Na. Watney og Na delte ledelsen med
fire hull igjen å spille, men Na avsluttet sterk med birdie på hull 15, 16 og
17. Derfor droppet Kate forlovelsesringen Uten ring: Under veldedighetsbesøket
måtte Kate ta av seg den kjente forlovelsesringen hun arvet fra prinsesse Diana.
Foto: Pa Photos (VG Nett) Det var sist uke at Kate og prins William (29) besøkte
barneavdelingen ved The Royal Marsden Hospital utenfor London. Da de forlot
sykehuset etter nærmere to timer i møte med pasienter, var det flere som la
merke til at safir og diamant forlovingsringen, som en gang i tiden tilhøre
prinsesse Diana, var mystisk forsvunnet, skriver People . Noe som ble påpekt i
en rekke britiske medier . En kilde ved det engelske hoff forteller imidlertid
til People at Kate tok ringen av og la den i veska, etter hygienetips fra
ansatte på sykehuset. Under hele besøket beholdt hun ringen i vesken, som ble
passet på av sykehusansatte. Arvering: Ringen består av en 18 karat koloss med
safirer og diamanter. Ringen var prinsesse Dianas forlovelsesring. Bildet er fra
offentliggjøringen av forlovelsen. Foto: Pa Photos Også i forkant av
prinsesbryllupet 29.april var ringen i fokus. Før bryllupet gikk Kate så mye ned
i vekt at forlovelsesringen måtte tas inn. Mens hun ventet på at arbeidet skulle
bli gjort, fikk hun satt inn en midlertidig bøyle i ringskinnen. - Det var en
gang hun holdt på å miste ringen, så hun må ta godt vare på den, forteller Kjell
Arne Totland som er kongeekspert i Norge til VG Nett. Han tror Kate vil bruke
ringen i lang tid fremover. - Det er vanlig å bære både forlovelsesring og
giftering resten av livet, sier Totland. Gåteløsingsperle får gratis utvidelse
(VG Nett) Få spill så langt i år har mottatt såpass udelt hyllest som
gåteløsingsperlen "Portal 2". Vår anmelder lot seg også trollbinde, og kalte det
"så bra at jeg nesten ble rørt" . Nå blir opplevelsen enda mer omfattende. Les
også: "Portal"-skaper med nytt spill Den nye utvidelsespakken "Peer Review", som
kommer 4. oktober, utvider spillets samarbeidskampanje med et nytt brett. Det
blir også gjort plass til en utfordringsmodus både i en- og flerspiller, og
poengtavler for kniving mellom venner. Dette er "Portal 2"s første nedlastbare
ekstrapakke, og ifølge en pressemelding vil den være helt gratis. Les også: Slik
blir "A Game of Thrones"-rollespillet Peer Review må lastes ned separat til Xbox
360 og PlayStation 3, hvor du vil finne den i spillets områder på henholdvis
Xbox Live Marketplace og PlayStation Store. Windows- og OS X-spillere vil
oppleve at oppdateringen lastes ned automatisk via Steam. Imens du venter på det
nye spillinnholdet kan du også laste ned tredje og siste utgave av spillets
lydspor på den offisielle hjemmesiden . Lurer du på hvilke spill som er på vei?
Ta en titt i Spillkalenderen! Forbannet statsminister etter moskéangrep i Israel
Sjokkert: Statsminister Benjamin Netanyahu sier han er sjokkert etter at
moskeangrep i Israel. Foto: Reuters (© NTB) Forbannet statsminister etter
moskéangrep i Israel Innbyggerne i en arabisk landsby i Israel er rasende etter
at en moské ble påtent og ødelagt. Statsminister Benjamin Netanyahu kaller
angrepet sjokkerende. Om lag 300 innbyggere i beduinlandsbyen Tuba-Zangariyye
nord i Israel samlet seg til protester mot angrepet mandag. De kastet stein mot
israelske sikkerhetsstyrker og satte fyr på bildekk. Soldatene svarte med
tåregass og sjokkgranater. Interiøret i moskeen ble helt ødelagt og flere
religiøse skrifter gikk tapt i brannen. Gjerningsmennene hadde også malt ord som
"hevn" og "prislapp" på veggene. Det viser til hevnangrep som jødiske bosettere
vanligvis bruker mot palestinere på Vestbredden. Det forrige moskéangrepet
skjedde i Nablus på Vestbredden for en måned siden. På moskeen i Tuba var det
også malt "Palmer", etternavnet til en jødisk bosetter som mistet livet sammen
med sin lille sønn på Vestbredden for halvannen uke siden. Bilen han kjørte,
kolliderte etter å ha blitt steinet av palestinere. Netanyahu sier i en
uttalelse at han ble "rasende" da han så bilder fra moskéangrepet. - Bildene er
sjokkerende og hører ikke hjemme i Israel. Dette er en handling som strider mot
verdiene i Israel, som setter religions- og trosfrihet svært høyt, sier
statsministeren. Også innenriksminister Yitzhak Aharonovitch fordømmer angrepet
på det sterkeste. - Et angrep på hellige steder er en avskyelig og ussel
handling som man ikke kan se gjennom fingrene med, sier han. Innbyggere i
landsbyen tror det er jødiske ekstremister uten tilknytning til lokalmiljøet som
står bak. - Det er klart at jødiske ekstremister gjorde dette. Til tross for de
interne splittelsene vi har, ville ingen her ha våget å skade moskeen, sier en
av innbyggerne til avisa Haaretz. Ifølge en talsmann for politiet, Mickey
Rosenfeld, tok et uvisst antall gjerningsmenn seg inn i moskeen natt til mandag.
Vegger og tepper skal ha fått store skader, og politiet kaller det et "meget
alvorlig prislapp-angrep". På utsiden av moskeen skal det også ha blitt skrevet
"hevn", ifølge Rosenfeld. Dødsforliset i Haram: - Hadde ikke informasjon om
personskade AMK ble varslet 23 minutter etter politiet Gikk på grunn: Tre
mennesker mistet livet i forliset på Lepsøyrevet, utenfor Ålesund. Foto:
Hallgeir Vågenes (VG Nett) Det var NRK som i dag kunne fortelle at det tok 23
minutter fra første melding politiet og HRS mottok melding om grunnstøtingen,
til Akuttmedisinsk kommunikasjonsentral (AMK) ble varslet. Tre personer mistet
livet i forliset. Jarle Øversveen, avdelingsdirektør i Hovedredningsentralen
Sør-Norge (HRS), forklarer dette med at de hadde lite informasjon om
grunnstøtingen da de fikk første melding klokken 22.15 på fredag. - I dette
tilfellet var det HRS sitt ansvar å varsle AMK, men vi måtte først finne ut om
det var personskade involvert, sier Øversveen. Ifølge Øversveen er dette
hendelsesforløpet: 22.14 får politiet første telefon med melding om
grunnstøting. Politiet setter så telefonen over til HRS et minutt senere, altså
22.15, da blir samtalen brutt. HRS prøver å ringe tilbake til vedkommende men
kommer ikke igjennom. Fortsatt har hverken politiet eller HRS informasjon om det
er personer skadd i ulykken. 22.38 får HRS informasjon om at det ligger folk i
vannet av øyenvitner, og kontakter AMK umiddelbart. AMK sender deretter
luftambulanse til mottakssted avtalt med politiet. - Det er ganske mange båter
som går på grunn i området, hvert år. Som oftest skjer det uten personskader og
derfor avventer mann med å varsle AMK, til man har info, sier
avdelingsdirektøren. Funksjonshemmede Marie Dedieu (66) kidnappet foran øynene
på kjæresten Godt humør: Natt til lørdag ble Marie Dedieu kidnappet i sitt
feriehus i Kenya. Det er fortsatt ukjent hvem som står bak bortføringen. Dette
er et udatert bilde av 66-åringen. Foto: AFP (VG Nett) Natt til lørdag ble
Dedieu kidnappet av det som trolig er somaliske pirater på øya Manda i Lamu. Nå
forteller kenyanske John Lepapa Moyo (39), beskrevet av lokale journalister som
Dedieus kjæreste, om hva som skjedde i de dramatiske minuttene da Dedieu ble
bortført. Han forteller at en av kidnapperne skal ha løftet Dedieu og båret
henne ut av huset på skuldrene. Ved kaien ventet en båt som førte henne bort.
Naboer skal ha hørt skudd bare sekunder før gjerningsmennene stormet huset til
Dedieu. Hele kidnappingen var over på få minutter. - Jeg våknet midt på natten
til lyden av skudd, hunder som bjeffet og mennesker som ropte. Jeg løp mot
huset, men da jeg kom frem var kvinnen allerede borte. Her står John Lepapa Moyo
utenfor feriehuset deres på øya Manda. Foto: Reuters Øya Manda, som ligger ved
Lamu-halvøya på den kenyanske kysten, huser et luksushotell og er et populært
sted for de rike og berømte. Nå tror lokale myndigheter at bortføringen var nøye
planlagt. - Væpnede folk kom til Manda med båt midt på natten. Den eldre franske
kvinnen er godt kjent i området. Hun kommer til Manda jevnlig, sier Abu Chaiba
fra de lokale myndighetene. Den kenyanske kystvakten rakk å omringe båten, og
det oppsto skuddvekslinger mellom gjerningsmennene og marinesoldater.
Turistminister Najib Balala sier gjerningsmennene hadde skutt i luften i et
forsøk på å skremme bort kystvakten, skriver The Guardian. Kidnapperne kom seg
senere unna fordi kystvakten var redd de ville senke båten. Kidnapperne skal ha
brakt Dedieu til nabolandet Somalia. John Steed, sjef for FNs motstandsgruppe
mot pirater, sier det var nytteløst å oppspore gjerningsmennene. - Det var mørkt
og nesten umulig for oss å følge etter båten. Nå vender vi tilbake til normale
kidnappingsforhandlinger, sier Steed ifølge til The Guardian. Nå samarbeider
franske og kenyanske myndigheter tett for å bringe Dedieu tilbake i sikkerhet.
Idyllisk: Her inspiserer en kenyansk politimann stranden foran feriehuset på øya
Manda hvor Marie Dedieu ble bortført. Foto: AFP - Vår ambassade vil gjøre alt de
kan for å få frigjøre Dedieu. Ambassaden kjenner til henne fra før og hun er
godt likt lokalt, sier talsmann for utenriksdepartementet i Paris, Bernard
Valero. Øya Manda er ikke langt unna området hvor to briter ble bortført 11.
september i år. Ekteparet Judith og David Tebbutt var på ferie nord for Lamu og
var de eneste gjestene ved Kiwayu Safari Village, som ligger bare 40 kilometer
fra grensen til det krigsherjede Somalia. David Tebbutt ble skutt og drept, mens
kona ble bortført. Hun antas å ha blitt solgt til pirater som holder henne
fanget i sentral deler av Somalia. Zuccarello-mål i Slovakia 

(© NTB) Mats Zuccarello Aasen åpnet scoringsshowet for New York Rangers da laget
slo Slovan Bratislava 4-1 i en treningskamp i den slovakiske hovedstaden søndag.
Scoret: Mats Zuccarello Aasen scoret i en av New York Rangers siste
treningskamper før NHL-sesongen starter i Stockholm fredag. Foto: Reuters Det
var hjemmelaget som tok ledelsen i et overtallsspill i 1. periode. Zuccarello
Aasen var sist på pucken da Rangers fikk muligheten i spill 5 mot 3 i
midtperioden. Brian Boyle, Artem Anisimov og Ryan McDonagh scoret de andre
målene for Rangers. Nordmannen hadde to assist og spilte en solid kamp mot
Frölunda fredag. Mye skal til om ikke Zuccarello Aasen spiller de to kampene i
Globen i Stockholm. Mandag møter Rangers sveitsiske Zug i Zürich. Fredag
innleder Rangers sin NHL-sesong mot Los Angeles Kings i Globen. - Det begynner å
nærme seg, slo Rangers-trener John Tortorella fast etter kampen. Rangers
slovakiske stjerne Marian Gaborik hadde en A på trøya og nummer 38 på hjelmen.
Det for å hedre sin avdøde kamerat Pavol Demitra. Demitra var blant de omkomne i
flystyrten i Russland i forrige måned. NFF ber Klanen fjerne talsmann etter
Torp-uttalelser ... det kommer ikke Klanen til å gjøre Hilste fra sykehussenga:
Her takker hjertesyke Carl-Erik Torp for støtten han har fått, mens deler av
Klanen synger. Foto: Marit Hommedal, Scanpix (VG Nett) «Flaut. Pinlig.
Skammelig. Tar det som en selvfølge at Klanen avskilter sin talsmann
umiddelbart.", skrev informasjonssjef Svein Graff på sin Twitter-profil søndag
kveld. - Jeg twitrer som informasjonssjef i NFF, og vi tar sterk avstand fra
dette, sier Graff til VG Nett. Da Torp, som overlevde en hjertestans på banen i
kampen mot Sogndal forrige søndag, snakket fra sykesengen på storskjerm på Brann
stadion, var VIF-supporterne langt fra stille på tribunen. Talsmann Svein-Erik
Bakke forsvarte oppførselen gjennom sterke sammenlikninger. - Om noen er døde
skal vi selvsagt holde kjeft i et minutt før kampen, men det er blitt litt for
mange markeringer etter hvert. Skal vi ha en markering når det er en unge som
blir født med Downs syndrom også? - Det var en blemme, og det er selvsagt
beklagelig. Men vi trenger ikke snakke om dette hele tiden. Det var dumt, vi har
beklaget det. Men det viktigste skjedde på fotballbanen, VIFs andre talsmann,
Christian Kjellsen. Reagerer: Informasjonssjef i Norges Fotballforbund, Svein
Graff, reagerer kraftig på Vålerengas talsmann uttalelser etter oppgjøret mellom
Brann og Vålerenga i Bergen. Foto: Erlend Aas, Scanpix Graff mener det er opp
til Klanen å finne ut om Bakke er rett mann til å være talsmann for
supportergruppen, men er ikke i tvil om at hovedpersonen bør vurdere sin
stilling. - Er du talsmann for en av Norges største supporterklubber, så må du
ta konsekvensene av det, også på kamp, og spesielt når du uttaler deg til media.
Når du bommer til de grader som han gjorde, bør du kanskje stille deg spørsmålet
om du bør tre av, og la noen andre ta en slik rolle, sier han, og legger til: -
Klanen har flere talsmenn, og de bør vurdere selv hva slags konsekvenser dette
skal få. Det er deres bord. Men isolert sett går dette mot hva de står for, og
har bygget opp i flere år. Men det er svært uheldig for en supportergruppe som
står for så mye bra. På direkte spørsmål fra VG Nett på om Klanen vurderer å ta
fra Svein Erik Bakke sin rolle som talsmann, svarer supporterklubbens andre
talsmann følgende: - Nei, det gjør vi ikke. Jeg kjenner han så godt, og vet at
dette var en skivebom i seiersrus. Nå har han lært, sier Christian Kjellsen. Til
Graffs øvrige utspill svarer Klanen: - Svein Graff får ringe om det er noe han
lurer på, sier Kjellsen. Graff forstår reaksjonene fra fotball-Norge, og ikke
minst Branns reaksjoner. - Det er vel og bra at både Klanen og Vålerenga tar
sterk avstand fra det, men det unnskylder på ingen måte det som har blitt sagt
og gjort. Det er helt uakseptabelt. Diskuter saken her. Også Vålerengas Freddy
dos Santos, som selv har hatt hjerteproblemer for noen år siden, var lite
imponert over klubbens supportere. - Jeg merker jeg blir forbanna. Vi spillerne
leverte en markering og ønsket god bedring før kampen. Carl-Erik Torp er en
kollega vi respekterer. Sånt hører ikke hjemme noe sted, sa han i TV 2-studio
søndag kveld. Også toppledelsen i Vålerenga og klubbens kaptein reagerte med
avsky søndag. - Vi har fått gjengitt et par sitater som har stått på trykk og
det er sitater som står sterkt i kontrast til hva vi føler, sier
Vålerenga-kaptein Kristofer Hæstad til VIF TV . - Det er helt uakseptabelt. Jeg
tar sterk avstand fra slike uttalelser, sier Pål Breen, administrerende direktør
i VIF, til TV 2 . Derfor hevder forsvaret han er uskyldig: - Han har alibi - Jeg
er uskyldig: Den tiltalte 44-åringen (t.h.) nekter for å ha drept Vegard Bjerck
(43) i kjellergarasjen på Skøyen i Oslo. Foto: Jan Petter Lynau (VG Nett) Slik
argumenterer tiltaltes forsvarer Knut Lindboe. Hans klient har gjennom hele
prosessen nektet straffskyld for drap, men erkjent at han har ripet biler . Han
er nå tiltalt for begge deler . - Det er at han var hjemme og passet sin syke
yngstedatter hele døgnet, jobbet foran PC-en og ikke var i garasjen i det hele
tatt, sier Lindboe. Rettssaken mot 44-åringen startet i Oslo tingrett mandag
morgen . Dagen ble primært brukt til tiltaltes forklaring. - Han har all mulig
grunn til å være fornøyd med sin forklaring. Vi synes han svarte så bra på
aktorates spørsmål at vi ikke så noen grunn til å stille ham noe spørsmål, sier
Lindboe. IT-sjefen og kona har forklart at også denne kniven har blitt slipt
etter at drapet skjedde. Forsvareren mener at opplysningen om slipingen - og at
lengden på knivbladet ikke er like langt som det dypeste stikket - svekker
rapportens troverdighet. Han fremholder også at tyskerne har brukt en
analysemetode som ikke er kjent i Norge. Tiltalte var hjemme med sin syke datter
drapsdagen. Hans eldste datter har forklart at hun kom hjem fra skolen rett før
klokken 16. Hun kan ikke huske at faren forlot leiligheten. Anatomiprofessor Per
Holck mener at det er usannsynlig at den beslaglagte fruktkniven kan være
drapsvåpenet , siden knivbladet er 6,8 centimeter langt, mens det dypeste
knivstikket er 11 centimeter. IT-sjefen sendte en e-post fra sin PC kl 16:03 og
e-post kl. 16:16. Han skal også ha vært inne på Nokias hjemmeside kl. 16:13.
Ifølge forsvareren er det helt usannsynlig at han hadde tid til å dra ned i
garasjeanlegget, ripe en bil, bli oppdaget, utføre drapet, gå opp i leiligheten
og sette seg ved PC-en igjen i disse tidsrommene. Politiet har en teori om at
han skrapte biler med kniv. Tiltalte hevder han skrapte med nøkler. Forsvareren
understreker at riping av biler ikke gjør ham til drapsmann. Tiltalte bestemte
seg for å gi dem en form for straff, eller en lekse, slik at de ikke parkerte
egoistisk igjen. Den hunden gjorde ingen ordentlig markering, der var det masse
feilkilder. De vurderer tiltalte som tilregnelig. Ber pressen trå varsomt Knust
av bomben: Utenfor VG-huset henger fortsatt avissidene fra 22. juli.
Avisstativet ble smadret av bomben til Anders Behring Breivik. Foto: Scanpix (VG
Nett) Adresseavisens nettutgave bringer i morgentimene en video hvor
Utøya-overlevende Kristoffer Bergersen som går opp sin egen fluktrute . Videoen
ble filmet av hans far da de var tilbake på øya 19. august. På papir i dag
skriver Dagbladet at massemorderen Behring Breivik var innom kafébygget på Utøya
minst to ganger 22. juli. Det er øyenvitner som så Behring Breivik ved huset på
to separate anledninger som uttaler dette. Politiet vil ikke oppgi hvor mange
som mistet livet i kafébygget. 

Nord-Koreas nye leder hylles som militært geni 

Nord-Korea hyllet søndag sin unge leder som et militærstrategisk geni i en ny
propagandafilm. Geni: Ifølge statlig fjernsyn i Nord-Korea er Kim Jong-un et
militært geni. Her inspiserer han et militært kjøretøy. 

Foto: Scanpix Dokumentaren som ble sendt søndag handler om den nye lederens
fortreffelighet, og viser bilder av Kim Jong-un på toppen av en stridsvogn. I
filmen lovprises hans "ypperlige militære lederskap" til bilder av lederen som
gir ordrer til soldater i artilleriet, marinen og luftforsvaret. - Den
respekterte kamerat Kim Jong-un er fullkomment kyndig i alle militære strategier
og utviser ypperlig militært lederskap, heter det i filmen, hvor soldater hopper
av glede når de ser unge Kim. Det er ikke første gang det statlige nyhetsbyrået
har kommet med propaganda. Blant annet skal de ha hevdet at moder jord sørger
over Kim Jon-ils død. Det kommunistiske diktaturet utnevnte Jong-un, som trolig
er rundt 28 år, til sin far Kim Jong-Ils "store arvtaker". Jong-Il døde 17.
desember, og sønnen ble øverste leder for det nordkoreanske folket, hæren og
landets eneveldige kommunistparti. Fram til for et par år siden var få som
visste noe særlig om Kim Jong-un, som antakeligvis ikke har noe militær
erfaring. I filmen hevdes det imidlertid at Jong-un skrev sin første avhandling
om militær strategi allerede da han var 16 år, og at han i prosessen bare sov
tre-fire timer hver natt og ofte droppet måltider til fordel for studiene. - Vår
store general Kim Jong-il kalte ham for multitalentet, geniet av genier i
militær kunnskap, sies det i filmen. 

Hele verden sørget med Norge 

Brev og gjenstander - Mange i UD ble overrasket over omfanget og spontaniteten i
reaksjonene ute i verden. 

Vi forutså nok ikke den enorme interessen, sier Andersen. 

Skoleklasser - Det viser at folk over hele verden er opprørte over angrepet på
forsvarsløse ungdommer, og at de deler vår sorg. 

Det har vært godt å kunne fortelle om dette i mine samtaler med de berørte, sier
Støre. 

Roser innsatsen 

Stoltenberg fikk 2000 kondolanser (VG Nett) "Til minne om de mange uskyldige
sjelene - Nå forent med Knut i himmelen". 

Den rørende hilsenen fra Ingrid i Berlin er en av tusenvis av kondolanser som
strømmet inn til norske ambassader over hele verden etter terrorangrepene.
Hilsener: Førstekonsulent Elisabeth Mork i UD har hatt ansvaret for å registrere
alt minnematerialet som har kommet inn fra ambassadene. Her viser hun fram
hilsener fra en skoleklasse i Finland. Foto: Jan Petter Lynau På trappen: En
stor mengde gjenstander ble lagt igjen på trappen til den norske ambassaden i
Berlin i dagene etter 22. juli. foto: Jan Petter Lynau Hele verden:
Kommunikasjonsrådgiver Frode Andersen og førstekonsulent Elisabeth Mork fra UD
viser frem hilsener fra barn i Québec i Canada. 

Foto: Jan Petter Lynau Allerede dagen etter terrorangrepene mot
regjeringskvartalet og Utøya begynte kondolansene å strømme inn til norske
utenriksstasjoner over hele verden. Til sammen har det kommet inn tusenvis av
brev, postkort, barnetegninger og en rekke ulike gjenstander fra 77 land. En av
dem som ønsket å vise sin medfølelse for ofrene etter tragedien var Ingrid fra
Berlin. Få dager etter angrepet la hun ned bamsen sin, en kopi av den
verdenskjente isbjørnen Knut, på trappen til den norske ambassaden. 

Etter hvert fulgte flere etter. Mange barn la ned kosedyrene sine, med ønske om
at de skulle gis videre til søsknene til ungdommene som mistet livet på Utøya. -
Det har vært overveldende å se hvordan verden har reagert på denne hendelsen.
Det har gjort sterkt inntrykk, sier Elisabeth Mork, som i hele høst har jobbet
med å samle og registrere det enorme materialet, som nå skal sendes videre til
Riksarkivet. Fra første dag etter angrepene begynte det å dukke opp brev og
gjenstander på trappene til de norske utenriksstasjonene. Mange av gjenstandene
bærer preg av å ha ligget ute. 

Underdirektør Frode Andersen innrømmer at både ambassadene og UD ble tatt på
senga av det voldsomme engasjementet terrorangrepene i Norge utløste. - Den
første indikasjonen vi fikk var da de ringte fra ambassaden i København og
fortalte at det sto 3000 mennesker utenfor ambassaden og sang "Til Ungdommen". 

Da skjønte vi at dette var stort, også utenfor Norges grenser, sier han. 

Utenriksminister Jonas Gahr Støre sier han har brukt mye tid på å videreformidle
alle de hilsenene som har kommet inn både fra statsledere og privatpersoner. Mye
av materialet stammer fra skoleklasser som har latt elevene tegne og skrive
hilsener. Andre har lagt igjen mer spesielle gjenstander som CD-er med klassisk
musikk, barnebøker og badeskum. 

I tillegg kommer de mange tusen meldingene som er skrevet i de offisielle
kondolanseprotokollene på ambassadene. Støre understreker at materialet fra
ambassadene bare utgjør en del av alle de internasjonale reaksjonene som kom i
kjølvannet av terroren. I tillegg kommer alle henvendelsene fra politiske ledere
som tok direkte kontakt med utenriksministeren da de dramatiske nyhetene fra
Norge ble kjent. - Den første som ringte da jeg satt alene i bilen innover mot
Oslo 22. juli var palestinernes president Mahmoud Abbas. Like etter ringt
Israels forsvarsminister Ehud Barak. Det gjør sterkt inntrykk når de som selv
har opplevd terror tar kontakt for å vise sin medfølelse, sier han. Støre roser
samtidig innsatsen til personalet ved de norske utenriksstasjonene. - De har
opptrådt profesjonelt i en vanskelig situasjon, slik vi forventer av dem. Mange
nordmenn i utlandet søkte mot ambassadene da tragedien ble kjent, og de ble tatt
imot på en god måte, sier han. Utenriksministeren mener det er riktig å sende
det omfangsrike materialet over til Riksarkivet. 

- Dette tilhører det norske folk, og det er derfor riktig at det blir gjort
tilgjengelig fremfor å lagre det i Utenriksdepartementets arkiv, sier han.
Statsministerens kontor har mottatt opp mot 2000 kondolanser fra privatpersoner,
politikere, statsledere og ulike organisasjoner etter terrorangrepene. 433
statsledere, andre politikere og ambassadører har sendt sine kondolanser til
Stoltenberg. Avsenderne varierer fra svært kjente navn som Dalai Lama, Cubas
president Raul Castro og Russlands statsminister Vladimir Putin, til guvernøren
i Oklahoma, Mary Fallin, erkebiskopen for den syrisk-ortodokse kirken i Sverige
og internasjonale selskaper som Total og Siemens. Stoltenberg har også fått
kondolanser fra Det nasjonale motstandsrådet i Iran, kvekersamfunnet og flere
lokale arbeiderpartibevegelser rundt om i verden. Det er administrasjonen ved
SMK som har hatt ansvaret for å sortere kortene og sørge for at det blir sendt
tilbake et takkekort. Alle takkekortene er imidlertid signert av statsministeren
selv. - Det er sendt takkekort til privatpersoner i Norge og utlandet og
organisasjoner i Norge. I tillegg har ambassadene i mange land offentliggjort
takkehilsener på vegne av Norge, opplyser kommunikasjonsrådgiver Camilla Ryste
ved Statsministerens kontor til VG Nett. 

Best i vest Menn på Oslos vestkant lever 12 år lenger enn på østkanten. 

De sosiale forskjellene i Oslo er enorme. - Hadde jeg kommet fra Sagene hadde
jeg vært død i dag, sier Gunnar Sunde (77). Han kommer fra Vestre Aker i Oslo,
som er den bydelen i Oslo der menn kan forvente å leve lengst. En mann født i
Vestre Aker på vestkanten i Oslo kan forvente å bli 80 år. En mann fra Sagene
bydel i Oslo øst kan bare regne med å bli 68 år gammel. - Jeg går lange turer,
så jeg får håpe jeg slår gjennomsnittet, sier Olav Kvalem (48) fra Sagene.
Enorme forskjeller Gunnar Sunde holder seg i form ved å oppsøke Nordmarka som
ligger like utenfor stuedøren på Slemdal. Forskjellen mellom hvor lenge en
person kan forvente å leve på østkanten og vestkanten i Oslo har økt de siste ti
årene, viser nye tall fra Statistisk sentralbyrå (SSB). Forventet levealder
forteller det antall år en nyfødt kan forvente å leve, og er et mål for
dødeligheten i et område. - Det er enorme forskjeller i Oslo. Den sosiale
ulikheten i dag er større enn for hundre år siden, sier forsker Ivar Brevik ved
Norsk institutt for by- og regionsforskning (NIBR). Elva skiller Akerselva
markerer et skille mellom øst og vest i byen. Det er i alt 15 bydeler i Oslo. På
mange områder som sier noe om folks levekår, er skillet mellom vestkanten og
østkanten markant. - Vi lever i et ulikhetssamfunn. Alle grupper i samfunnet har
opplevd en materiell forbedring, men på tross av dette lever en stor gruppe
mennesker på utsiden av samfunnet, sier forsker Ivar Brevik til VG. Han trekker
frem kommunale utleieboliger og antallet uføre som årsaker til de store
levekårsforskjellene mellom bydelene. - Da jeg vokste opp var Sagene et veldig
slitent område, men det er blitt en bedring. Likevel er det mange kommunale
leiligheter her, som gjør at det fremdeles finnes en del mennesker med
problemer, sier Kvalem. Tjener mest i vest Inntekten på vestkanten er langt
høyere enn i øst. I gjennomsnitt tjente en person på vestkanten over 260000
kroner etter fradrag, viser SSBs tall fra 2003. I øst lå gjennomsnittsinntekten
på 180000 kroner. Trivselen i Oslo følger også det tradisjonelle
øst-vest-skillet. Trivselen er størst i bydelene der folk tjener mest.
Vestkantbydelene som ligger på inntektstoppen, er Vestre Aker, Ullern, Frogner
og Nordre Aker. Dette er også de bydelene der innbyggerne trives best, viser
tall fra Oslo kommunes trivselsundersøkelse fra 2005. - Jeg tror ikke trivsel
styres av økonomi, sier vestkantmannen Gunnar Sunde. - Men det gir deg jo flere
muligheter. God råd gjør jo mange ting litt lettere å få gjennomført, sier Olav
Kvalem fra Sagene. Høyere utdanning Utdanningsnivået på vestkanten i Oslo er
høyere enn på østkanten. Vestre Aker, Ullern og St. Hanshaugen ligger alle på
vestkanten, og er de tre bydelene med flest høyt utdannede. De bydelene med
lavest utdanning er Stovner, Grorud og Alna, der bare 20 prosent har utdanning
ut over videregående skole, viser tall fra SSB. Noe av forklaringen er at
gjennomsnittsalderen i bydelene er lav, og over 60 prosent av de bosatte i
områdene er under 18 år. - Oslo er Nordens mest delte hovedstad. Det er
skremmende å se at til tross for den bedring av levestandard de fleste har hatt,
så har ulikheten på helse og levealder bestått, sier forsker Ivar Brevik ved
NIBR til VG. Breivik om å bli ledd av: 

- Det var som ventet 

Høyreekstrem hilsen 

Skriver kronikk 

Får tilgang til nye dokuementer (VG Nett) Da Anders Behring Breivik (32) ba om å
bli løslatt umiddelbart, brøt flere berørte ut i latter. 

Det skal ikke ha overrasket terroristen. I retten: Den terrorsiktede Anders
Behring Breivik ble fotografert da han kom inn og satt seg i rettsalen før
retten ble satt mandag. 

Foto: VGTV Det fortalte 32-åringen til sine forsvarere etter at han ble ført ut
av retten og ned i arresten i kjelleren tinghuset. - Han sa at han ikke reagerte
noe særlig på det. Han sa at det var som ventet. Kanskje ikke akkurat så
spesifikt som latter, men en type utbrudd, sier en av Breiviks forsvarere Vibeke
Hein Bæra til VG Nett. - Du satt helt ved siden av Breivik. Så du forandringer
ved ham da dette skjedde? - Nei, jeg gjorde ikke det, sier hun. Det var over 100
overlevende, fornærmede og ofre til stede i tinghuset under fengslingsmøtet. 

Cirka 70 av dem satt inne i rettssalen, mens resten så fengslingen via videolink
i andre saler i tingretten. Det var etter at Breivik holdt en tale om hvorfor
han mener han ikke kan straffes for terrorangrepene mot regjeringskvartalet og
AUF-leiren på Utøya at reaksjonen fra tilhørerne kom. Breivik begjærte seg
løslatt umiddelbart og mente at Forsvaret burde gi ham krigskorset. Da Breivik
kom inn i retten løftet han armene i en hilsen. I etterkant sa forsvarer Geir
Lippestad at dette var en høyreekstrem hilsen. Vibeke Hein Bæra forteller at
Breivik varslet at han ville gjøre dette da de traff ham i arresten i tingretten
like før retten skulle settes. - Han sa at han ønsket å rette en kroppslig
hilsen for å vise hvilket miljø han tilhører - det høyreekstreme. Han er veldig
opptatt at det ikke skal være noe tvil om hvor han står, sier Hein Bæra. - Det
kunne minne om en nazihilsen? - Nei, det er han veldig opptatt av at det ikke
er. 

Det er en annen type hilsen rettet mot det høyreekstreme miljøet. Under
fengslingsmøtet ba Breivik tingrettsdommer Wenche Fliflet Gjelsten om å få
snakke ett minutt om hvorfor han ikke erkjenner straffskyld. - I etterkant har
Breivik sagt at han fikk sagt alt han hadde forberedt og hadde på huskelappen.
Det var han tilfreds med, sier Hein Bæra. Hun forteller at Breivik har forberedt
seg til dagens fengslingsmøte ved å meditere på cellen i Ila fengsel. Da Breivik
helt mot slutten av fengslingsmøtet på nytt ba om ordet, fortalte han at han
skrev en kronikk om Torgeir Huseby og Synne Sørheims sakkyndigrapport som
erklærer ham strafferettslig utilregnelig. I retten kalte Breivik denne
rapporten " latterlig ". - Vi er godt kjent med at han ønsker å skrive i
fengselet, men det er første gang jeg hører ordet kronikk, sier Hein Bæra. - Har
han sagt noe om hvor han ønsker å publisere denne kronikken? 

- Nei, dette er helt nytt for meg, sier forsvareren. Forsvarerteamet sender
denne uken inn anke til Høyesterett angående oppnevning av nye sakkyndige. -
Siktede motsetter seg at det skal brukes mer tid på dette, sier Hein Bæra. Under
hovedforhandlingen som starter 16. april er det satt av én uke til Breiviks
forklaring. Han er ifølge forsvareren godt i gang med sitt forsvarsskift. Fra og
med i morgen vil han fortløpende få tilgang på dokumenter fra etterforskningen
som tidligere har vært klausulert for ham. Kommentar: 

Vekkelsene som hjemsøker Norge 

Jobbet lokalt 

Fellestrekk 

Bekjempes med åpenhet 

Frp var først Det norske samfunnet har klart å fordrive truende ekstremister
før. Kommunister og nynazister. 

Vi skal nok klare de militante islamistene også. Denne uken ble mulla Krekar
dømt til fem års fengsel. Forsvarerne hans fremstiller dommen som et anslag mot
ytringsfriheten. Det er den ikke. Krekar ble dømt for å ha truet navngitte
personer med døden. Å komme med uttalelser som fremstår som en troverdig og
reell trussel, er en straffbar handling. Krekar ble dømt fordi han truet, ikke
fordi han sa hva han mente. Nå frykter noen at dommen mot Krekar kan øke
terrortrusselen mot Norge. De frykter økt rekruttering av unge muslimske
nordmenn til ekstreme islamistiske miljøer. Og de frykter at jihadister skal
komme hit, og utføre terror på norsk jord. Det er ikke tvil om at militante
islamister utgjør en trussel mot Norge. Kampen mot ekstremismen må føres på
flere plan. Norsk etterretning, i samarbeid med andre lands tjenester, må holde
øye med jihadister på vei til Norge. 

Unge nordmenn som trekkes mot militante islamistiske miljøer, må møtes på andre
måter. Det er mye å lære av storsamfunnets behandling av de unge norske
nynazistene på 1990-tallet. Gjennom Manglerud-prosjektet oppsøkte lokalt politi
disse ungdommene. De ble innkalt, sammen med foreldrene sine, til en
bekymringssamtale på politistasjonen. For halvparten av de unge nynazistene var
en slik samtale nok; de trakk seg ut av miljøet, og skiftet retning i livet.
Andre brukte lengre tid. Men de nynazistiske miljøene i Norge har ingen kraft i
dag. Manglerud-prosjektet danner også rammen for politiets håndtering av unge
islamister. Etter Gaza-demonstrasjonene i Oslo for drøyt tre år siden, kalte
politiet inn til tilsvarende bekymringssamtaler. Mange av ungdommene har vært
rolige etter dette. Det er flere grunner til at unge mennesker går inn i
ekstreme miljøer. Utfordringen er å skille de helt overbeviste fra de mange
andre som er mer i drift. De overbeviste kan det være vanskelig å vinne over. De
andre må presses ut - og lokkes over til noe annet og bedre. 

Push and pull, kaller ekspertene det. Islamistene står for et totalitært
tankesett. De har mye til felles med kommunister og nazister. De tror det bare
finnes en eneste sannhet - den de forfekter. De tre ideologiene graderer
menneskeverd i rene og urene, enten det er i form av klasse, rase eller tro.
Verden slo tilbake både nazismen og kommunismen. Kampen var blodig, og kostet
millioner av menneskeliv. Først en verdenskrig, deretter kald krig. Også den
militante islamismen fører til tap av menneskeliv. Kampen mot islamistisk terror
pågår fortsatt, verden over. Vårt samfunn har ikke vært forskånet for de
ideologiske vekkelsene. Også i nyere tid har vi hatt kommunister, nynazister og
islamister i Norge. Alle disse gruppene har blitt overvåket - helt rettmessig.
AKP-ml ønsket, på 1970-tallet, å knuse hele vår samfunnsform. De arbeidet for
væpnet revolusjon. Selvsagt måtte de overvåkes. Politiet måtte vite det, dersom
de faktisk grep til våpen for å ramme staten. Men samtidig måtte AKPerne få
argumentere så mye de ville. På samme måte som mulla Krekar nå må få si at han
ønsker en islamsk samfunnsorden, der sharia er overordnet våre sekulære lover.
Han har selvsagt rett til å argumentere for et samfunn uten demokrati, uten
religionsfrihet og uten ytringsfrihet. 

Et samfunn der kvinnen er underordnet mannen. Krekar må få bruke ytringsfriheten
til å bekjempe den samme friheten han selv nyter godt av. Paradoksalt nok. For
hvis vi nekter ham den friheten, undergraver vi samtidig grunnleggende verdier i
vårt eget samfunn. Det er i den åpne debatten vi må bekjempe de militante
islamistene. På samme måte som vi har kjempet mot kommunistene, og mot de unge
nynazistene. Når de bryter loven, må de selvsagt tas. Men de må få demonstrere,
og de må få argumentere så mye de orker for sitt forkvaklede menneskesyn. Vi må
få dem frem i lyset, så vi kan se hvem de er. Bare slik kan vi snakke dem i
senk. Vi ser stadig oftere eksempler på at muslimske nordmenn tar til motmæle
mot de militante islamistene. Vanlige muslimer rammes hardt av islamistene. Både
fordi det er deres religion som blir kidnappet av ekstremister, og fordi de selv
kan bli mistenkeliggjort og uglesett. Vi har etter hvert fått en åpen og god
debatt i Norge. Åpenheten har skapt et klima hvor også muslimer diskuterer
høylytt seg imellom. Jeg tror det kommer til å gå bra i Norge, blant annet fordi
mange frykter at det ikke vil gå bra. 

Takket være dem, har Norge blitt tvunget til å ta ubehagelige debatter.
Fremskrittspartiet, Norges mest innvandringsskeptiske parti, har alltid blitt
invitert til store debatter om integrering og innvandring. Vi har snakket mye om
hva som må kreves av dem som kommer hit, og om hva som må kreves av det store
flertallet, de som var her fra før. Det er interessant i denne sammenheng at den
første politiske ungdomsorganisasjonen som fikk en leder med en ikke-vestlig
minoritetsbakgrunn, er nettopp Fremskrittspartiets Ungdom. Jeg tror dette
forteller noe om at avstandene i Norge ikke er så store. At vi er mange som
deler de grunnleggende verdiene samfunnet vårt bygger på. At det rett og slett
er vanskelig for ekstremister å få varig fotfeste i landet vårt. Islamistene,
nynazistene og AKPerne kan forsøke å kaste om på hele samfunnsmodellen vår. Når
de planlegger for vold, kan vi møte dem med rettsstatens maktapparat. Men vi må
knuse dem med ord. 

Krekars datter mener Venstre-Raja godtar angrep på islam 

Forsvarer Siv Jensen 

- Vil ikke innføre sharia-lover (VG Nett) 

I en kronikk i dagens VG tar mullah Krekars datter et oppgjør med andre muslimer
og den norske rettsstaten etter at faren ble pågrepet i slutten av mars. Muslim:
Venstre-politikeren Abid Raja er selv mulism, men deler ikke oppfatningen
Krekars datter har av prosessen mot faren. Foto: Eivind Grifith Brænde 

Faksimile: VG I kronikken hevder datteren av den omstridte mullah Krekar at
faren er dømt på grunn av hvem han er, og ikke på grunn av ytringene han har
kommet med. Krekar ble i mars dømt for drapstrusler mot blant annet Høyre-leder
Erna Solberg. - Så spørsmålet er egentlig om ytringsfriheten finnes for folk som
ikke har samme meninger som "vanlige nordmenn", skriver hun i kronikken.
Kronikk: Ytringsfrihet for alle? Datteren skriver også om andre muslimer hun
beskylder for å holde tett i debatter der islam angripes, og sikter til Abid
Raja og Shoaib Sultan i en debatt med blant andre Frp-leder Siv Jensen. - Det er
trist å se at muslimer ikke svarer i debatter der islam blir angrepet. Siv
Jensen sier at islam er mot alt Norge holder kjært. Abid Raja og Shoaib Sultan
var stille da Jensen sa dette i NRK Debatten. 

Da mener jeg de godtok at islam er mot demokratiets prinsipper, skriver hun
videre. Venstre-politiker Abid Q. Raja forstår at det kan være vanskelig for en
datter å se faren i media i de sammenhengene mullah Krekar har blitt gjenstand
for søkelys. - Hun har naturlig nok et " positiviserende " inntrykk av sin far,
og betrakter alt fra ham i beste mening. Vi andre har nok mer objektivt syn på
hans prosjekt og hans retorikk, sier Raja til VG Nett. Han tar også Siv Jensen i
forsvar, og sier at Frp-lederen aldri har beskyldt islam for å være en trussel
mot Norge. - Hun sa at radikal islam er noe både kristne og muslimer skal
bekjempe sammen. Og jeg må ta Siv Jensen i forsvar her, det er klart hun har
rett. Radikal islamisme er en trussel mot alle i vårt samfunn, både mot kristne
som muslimer, sier Raja. - Krekar er ikke en mainstream, moderat muslim, han
representerer radikal islamisme. Følgelig er han en trussel også mot allmenn
sunni-islam og andre muslimer flest. 

Fordi han er totalitær og ekstremistisk, fortsetter han. Datteren avviser at
Krekar har mål om endringer i Norge, og sier at faren kun forholder seg til det
som skjer i Kurdistan. - Derfor har han ingen politiske mål her i Norge, men
bare et ønske om å fortsette kampen i Kurdistan. Altså ingen innføring av sharia
i Norge eller noe snikislamisering, heter det i kronikken. Abid Raja mener
datteren må forstå forskjellen på mullah Krekar og islam som religion. -
Datteren bør få med seg at det ikke er islam, men Krekar som er trussel mot
Norge. Og at Krekar er en trussel har alle norske rettsinnstanser, inkludert
Høyesterett, slått fast. Det er et opplest og vedtatt faktum, sier
Venstre-politikeren. Han reagerer også på det han kaller en " vi " mot
"de"-tankegang. - Dette er nok arvesynden som hun får fra sin far. Vi norske
muslimer ønsker godt integrert samfunn hvor muslimer, kristne, jøder, hinduer,
ateister og så videre kan leve side om side, sier han. 

Her får du verdens beste skalldyr 

Skiftende vær 

Nytt nordisk kjøkken 

Ipad-meny 

Ferdigmarinert lam 

Verdens beste 

Høyt til værs 

Birgir i båten 

Stolt av landet sitt 

Reisefakta Færøyene Færøyene (VG) På sleipe steiner, blant lumske bølger,
balanserer en kjøkkensjef. 

Han leter etter tang og tare til restauranten sin. Tang og tare: Kjøkkensjef
Leif Sørensen (46) ved Koks er opptatt av å høste direkte fra naturen for å
servere ekte smaker fra Færøyene. Han plukker tang og tare i havet utenfor
Kirkjubøur. Foto: Karin Beate Nøsterud. Eksklusiv utsikt: Restaurant Koks på
Hotel Føroyar har god utsikt til naturen og havet utenfor hovedstaden Tórshavn.
Foto: Karin Beate Nøsterud. Ipad-meny: Restaurant Koks har interaktiv meny, hvor
gjestene kan lese om råvarene og se korte filmsnutter fra hvor fisken og lammet
kommer fra på Ipaden. Foto: Karin Beate Nøsterud. Torshavn: Hovedstaden på
Færøyene er en sjarmerende miks mellom gammelt og nytt. Nede i havnen ligger
store og små båter og dupper. Foto: Karin Beate Nøsterud. Kultur på Koltur:
Helikopteret svever over øya Koltur på Færøyene, hvor den over tusen år gamle
bosetningen blir restaurert. Helikopteret kommer med post og forsyninger til
ekteparet som bor på øya. Foto: Karin Beate Nøsterud. Skonnerten Nordlysid:
Birgir Enni (63) om bord på skonnerten som ble bygd i 1945. Han seiler turister
rundt på Færøyene for å fiske, se fuglefjell og spennende natur. foto: Karin
Beate Nøsterud. Nattens dronning: Sunneva Háberg Eysturstein (27) driver
utestedet Sirkus Föroyar i Tórshavn. Hun håper at flere unge mennesker velger å
bli på Færøyene i stedet for å flytte ut. 

Foto: Karin Beate Nøsterud. Fangsten bruker Leif Sørensen (46) som tilbehør til
de unike råvarene. Øyrikets lam, fisk og skalldyr har ord på seg for å være de
beste i verden. Det er neppe tilfeldig at Russlands president Vladimir Putin
hver uke får flysendt levende jomfruhummer fra Færøyene. 

Bak Sørensen, mellom fjorden og fjellskrenten, ligger selveste kongsgården i
Kirkjubøur, Færøyenes åndelige og kulturelle sentrum gjennom hele middelalderen,
hvor norske kong Sverre fikk sin utdanning. - Det er ekstra spennende i dag, med
så høyt vann og kraftig vind som det er nå, sier Leif Sørensen mens han legger
seg på kne og griper tak i en klase med tang. Han er vant til røft og skiftende
vær. Det er hverdagskost i dette grønne landskapet. - Nå begynner det å regne,
sier han plutselig. Like etter høljer det ned. Få minutter senere er det blå
himmel og sol. Havets grønnsaker bruker Sørensen til både fisk, kjøtt og i
desserter. 

De kan stekes, brukes som garnityr, karamelliseres eller forvandles til tangsalt
og grønn te. Kokken er en av pionerene bak "Det nye nordiske kjøkkenet", et
prosjekt som startet i Århus i Danmark i 2004. Noen av Nordens beste kokker
laget et manifest som blant annet slo fast at "vi nordiske kokker finner tiden
moden til å skape et nytt nordisk kjøkken, som i kraft av sin velsmakenhet og
egenart kan måle seg med de største kjøkken i verden". Resultatet er økt
oppmerksomhet rundt nordiske råvarer, og ikke minst plassert flere restauranter
i verdenstoppen, som Noma i København og Maaemo i Oslo. Færøyenes flaggskip er
Sørensens Restaurant, Koks, som ligger i Hotel Føroyar, på høyden over
hovedstaden. Her er det gress på taket og brekende sauer rett utenfor
hotellvinduene. 

I fjor ble restauranten og hotellet nominert til Danmarks beste "Bo &
Spis-kombinasjon" av prestisjefylte Den Danske Spiseguide. For få år siden fikk
tilreisende til Atlanterhavsøyene stort sett tilbud om å spise biff, pommes
frites og pizza. Ba de om færøyske spesialiteter, fikk de kanskje hvalbiff,
lundefugl og kokte sauehoder, om de var heldige. I dag er smaksopplevelsene
langt mer varierte og raffinerte. På Koks vil de formidle kunnskap om råvarene
til gjestene, uten å gjøre menyen for omfattende. Derfor har de gått vekk fra
den klassiske menyen. I stedet får hver gjest utdelt hver sin iPad med en
interaktiv meny. Her kan vi lese om rettene og se korte filmsnutter som viser
hvor råvarene kommer fra. 

Slik blir vi med om bord i fiskebåten hvor hummeren dras i land, og får se hvor
sauene levde i sine lykkelige dager. Lammet på Koks kommer fra den lille øya
Trøllhøvdi. Her gresser fårene i det frodige landskapet hvor sjøsprøyten står,
slik at lammene kommer nærmest ferdig marinert og saltet til slaktebenken.
Torsken er fra farvannet mellom Færøyene og Shetland, de såkalte Færøybankene.
Smakene varierer like mye som utsikten fra vinduene, hvor sceneskiftene av
regnbuer, sol og skyer bidrar til forestillingen. Fra hotellet går en sti over
grønne enger og mellom gamle, fargerike trehus ned til sentrum i en av verdens
minste hovedsteder, Tórshavn. Dette over tusen år gamle tingstedet er i dag en
sjarmerende miks av levende historie og moderne byliv. 

Trendy kafeer og designbutikker ligger blant flere hundre år gamle bygninger.
Innbyggerne her ble forfjamset da deres øde klippeøyer ble kåret til verdens
beste øysamfunn og mest innbydende reisemål av National Geographics i 2007.
Foran Azorene og Lofoten, og ikke minst foran eksotiske øyer som Bermuda og
Hawaii. Et panel med over fem hundre bereiste eksperter på bærekraftig turisme
vurderte 111 øysamfunn over hele verden. 

Begrunnelsen for utmerkelsen var landets bevaring av naturen, historiske
arkitektur og nasjonale stolthet. Helikoptertrafikken på Færøyene forteller litt
om hvordan samfunnet fungerer. De går i fast rute mellom ti steder på øyene, og
frakter både folk, fe, mat og post. Flere steder er det sjelden mulig å legge
til med båt, og helikopteret er eneste transportmiddel. Turister er også
velkomne opp i luften, men lokalbefolkningen har førsteretten. Vi får oss en tur
til værs mellom Tórshavn og Koltur, sammen med en sekk med kålrabi og post til
de eneste som er bosatt her, Lukka (53) og Bjørn Patursson (55). Turen tar rundt
fem minutter og kostet 85 kroner én vei. At det blåser stiv kuling har ingen
betydning: - Det spiller ingen rolle hvor kraftig det blåser, forklarer
helikopterpilot Anfinn Frederiksen. Det er nemlig vindretningen som avgjør, og
om det er tett tåke. 

Men helikoptrene går nesten alltid. Tilbake i Torshavn rusler vi ned til den
gamle havnen. Her har en gammel blåmalt skonnert blitt et landemerke. Både fordi
kaptein Birgir Enni (63) er en kjent skikkelse i byen, og fordi " Nordlysid "
daglig drar til havs med turister og ungdommer for å se på fuglefjell, fiske
eller oppleve grottekonserter. Ofte avsluttes utfluktene med et måltid basert på
det man har dratt opp av havet underveis. Kapteinen disker opp med egenkomponert
blåskjellsuppe, panert torsk og mørt lam med gylden skorpe. Så har han også
stekt det på lav temperatur nesten hele dagen. - Det er ikke bare lam. Det er
lammet til et lam. Klart det blir mørt, gliser han fornøyd. Under måltidet
introduserer Birgir oss for færøysk musikk. Alt fra klassisk til det siste innen
rock og pop. Sang og musikk har alltid vært en sentral del av færøysk kultur. Et
av hovedstadens kuleste steder er for tiden Sirkus Föroyar, litt lenger inn i
havnen. 

Her er det konserter flere ganger i uken, og med stengetid klokken fire om
natten i helgene er det her det skjer. Sunneva Háberg Eysturstein (27) står bak
disken, med rutete flanellsskjorte og madonnakjede i halsen. Det er hun som eier
og driver stedet. Sunneva bodde en stund på Island, men ville hjem igjen. - Jeg
vil bidra til at unge mennesker velger å bli på Færøyene. 

Vi er stolte av landet vårt, og jeg vil kjempe for at ikke så mange flytter
herfra, sier Sunneva. Hvor: Færøyene er en øygruppe på 18 øyer som ligger
nordvest for Skottland, omtrent midt mellom Norge og Island. Øyene er en
selvstyrende del av Danmark. I underkant av 50000 mennesker bor her, av dem
rundt 19900 i og omkring hovedstaden Tórshavn. Reise: Færøyske Atlantic Airways
flyr direkte fra Bergen til Vágar lufthavn på Færøyene to ganger i uken,
onsdager og søndager. Hyppigere avganger om sommeren. Flyr du en annen ukedag i
høst, må du via København. Flytid fra Bergen er en og en halv time. Flyprisen
varierer, men ligger på rundt 2500 kr. - 3500 kr. tur retur fra Bergen. Vil du
komme sjøveien, går Smyril Line fra Hirtshals i Danmark. Når: Et helårs reisemål
for den som liker natur og mye vær. Du må være innstilt på at du kan få fire
årstider på en dag, mye tåke, vind og regn, men det blir aldri veldig kaldt. Bo:
Mange muligheter for overnatting i Torshavn, i flere prisklasser, fra enkle
gjestehus til flotte hoteller. Vi bodde på Hotel Føroyar. 
